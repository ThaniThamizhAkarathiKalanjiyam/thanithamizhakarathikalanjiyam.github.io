## அறிமுகம்    
    
**திருமூலர் நூல்கள்**    
    
# திருமந்திரம்    
    
>ஆசிரியர்    
**திருமூலர்**    
     

	 
பதிப்பு    
2019-03-17-      
    
## கைபேசி தொகுப்புரை    

தமிழ் நூல்கள் அனைத்தையும் அவரவர் கைப்பேசிகளில் கொண்டு சேர்த்திட வேண்டும் என்பது நமது ஆவல். 

அதனை நனவாக்கிட விக்கி மூலத்தில் உள்ள நூல்களை கைபேசி வடிவத்தில் கொண்டு வருகிறோம்.

[விக்கிமூலத்திற்கு](https://ta.wikisource.org) நன்றிகள் பல.
    
**கைபேசியாக்கம்,    
மு.பிச்சைமுத்து**    
2019-03-17-  
  
## Creative Commons Public Licenses  
  
<a rel="license" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/88x31.png" /></a><br />This work is licensed under a <a rel="license" href="http://creativecommons.org/licenses/by/4.0/">Creative Commons Attribution 4.0 International License</a>.  
## திருமந்திரம்  - நான்காம் தந்திரம்

## சித்த ஆகமம்

## 1.அசபை

884 |  போற்றுகின் றேன்புகழ்ந் தும்புகல் ஞானத்தைத்  
தேற்றுகின் றேன்சிந்தை நாயகன் சேவடி  
சாற்றுகின் றேன்அறை யோசிவ யோகத்தை  
ஏற்றுகின் றேன்நம் பிரான்ஓர் எழுத்தே. | 1  

885 |  ஓரெழுத் தாலே உலகெங்கும் தானாகி  
ஈரெழுத் தாலே இசைந்துஅங்கு இருவராய்  
மூவெழுத் தாலே முளைக்கின்ற சோதியை  
மாவெழுத் தாலே மயக்கமே உற்றதே. | 2  

886 |  தேவர் உறைகின்ற சிற்றம் பலம்என்றுந்  
தேவர் உறைகின்ற சிதம்பரம் என்றுந்  
தேவர் உறைகின்ற திருஅம் பலமென்றுந்  
தேவர் உறைகின்ற தென்பொது வாமே. | 3  

887 |  ஆமே பொன் னம்பலம் அற்புதம் ஆனந்தம்  
ஆமே திருக்கூத்து அனவரத் தாண்டவம்  
ஆமே பிரளயம் ஆகும்அத் தாண்டவம்  
ஆமேசங் காரத்து அருந்தாண் டவங்களே. | 4  

888 |  தாண்டவ மான தனியெழுத்து ஓரெழுத்து  
தாண்டவ மானது அனுக்கிரகத் தொழில்  
தாண்டவக் கூத்துததனிநின்ற தற்பரம்  
தாண்டவக் கூத்துத் தமனியந் தானே. | 5  

889 |  தானே பரஞ்சுடர் தத்துவ மாய்நிற்கும்  
தானே அகார உகாரம தாய்நிற்கும்  
தானே பரஞ்சுடர் தத்துவக் கூத்துக்குத்  
தானே தனக்குத் தராதலம் தானே. | 6  

890 |  தராதல மூலைக்குத் தற்பர மாபரன்  
தராதலம் வெப்பு நமசி வாயந்  
தராதலம் சொல்லில் தான்வா சியவாகும்  
தராதல யோகம் தயாவாசி யாமே. | 7  

891 |  ஆமே சிவங்கள் அகார உகாரங்கள்  
ஆமே பரங்கள் அறியா இடம்என்ப  
ஆமே திருக்கூத்து அடங்கிய சிற்பரம்  
ஆமே சிவகதி ஆனந்த மாமே. | 8  

892 |  ஆனந்த மூன்றும் அறிவுஇரண்டு ஒன்றாகும்  
ஆனந்தம் சிவாய அறிவார் பலரில்லை  
ஆனந்த மோடும் அறியவல் லார்கட்டு  
ஆனந்தக் கூத்தாய் அகப்படும் தானே. | 9  

893 |  படுவது இரண்டும் பலகலை வல்லார்  
படுவது ஓங்காரம் பஞ்சாக் கரங்கள்  
படுவது சங்காரத் தாண்டவப் பத்தி  
படுவது கோணம் பரந்திடும் வாறே. | 10  

894 |  வாறே சதாசிவ மாறிலா ஆகமம்  
வாறே சிவகதி வண்டுறை புன்னையும்  
வாறே திருக்கூத்து ஆகம வசனங்கள்  
வாறே பொதுவாகும் மன்றின் அமலமே. | 11  

895 |  அமலம் பதிபசு பாசங்கள் ஆகமம்  
அமலம் திரோதாயி யாகுமா னந்தமாம்  
அமலம் சொல் ஆணவம் மாயை காமியம்  
அமலம் திருக்கூத்து ஆமிடம் தானே. | 12  

896 |  தானே தனக்குத் தலைவனு மாய்நிற்கும்  
தானே தனக்குத் தன்மலை யாய்நிற்கும்  
தானே தனக்குத் தன்மய மாய்நிற்கும்  
தானே தனக்குத் தலைவனும் ஆமே. | 13  

897 |  தலைவனு மாய்நின்ற தற்பரக் கூத்தனைத்  
தலைவனு மாய்நின்ற சற்பாத் திரத்தைத்  
தலைவனு மாய்நின்ற தாதவிழ் ஞானத்  
தலைவனு மாய்நின்ற தாளிணை தானே. | 14  

898 |  இணையார் திருவடி எட்டெழுத் தாகும்  
இணையார் கழலிணை ஈர்ஐஞ்ச தாகும்  
இணையார் கழலிணை ஐம்பத் தொன்றாகும்  
இணையார் கழலிணை ஏழா யிரமே. | 15  
49  

899 |  ஏழா யிரமாய் இருபதாய் முப்பதாய்  
ஏழா யிரத்தும் ஏழுகோடி தானாகி  
ஏழா யிரத்துயிர் எண்ணிலா மந்திரம்  
ஏழா யிரண்டாய் இருக்கின்ற வாறே. | 16  

900 |  இருக்கின்ற மந்திரம் ஏழா யிரமாம்  
இருக்கின்ற மந்திரம் எத்திறம் இல்லை  
இருக்கின்ற மந்திரம் சிவன்திரு மேனி  
இருக்கின்ற மந்திரம் இவ்வண்ணம் தானே. | 17  

901 |  தானே தனக்குத் தகுநட்டம் தானாகும்  
தானே அகார உகாரம தாய்நிற்கும்  
தானே ரீங்காரத் தத்துவக் கூத்துக்குத்  
தானே உலகில் தனிநடந் தானே. | 18  

902 |  நடம்இரண்டு ஒன்றே நளினம தாகும்  
நடம்இரண்டு ஒன்றே நமன்செய்யும் கூத்துலயம்  
நடம்இரண்டு ஒன்றே நகைசெயா மந்திரம்  
நடம்சிவ லிங்கம் நலஞ்செம்பு பொன்னே. | 19  

903 |  செம்பொன் ஆகும் சிவாய நமஎன்னில்  
செம்பொன் ஆகத் திரண்டது சிற்பரம்  
செம்பொன் ஆகும் ?யும் கிரீயுமெனச்  
செம்பொன் ஆன திருஅம் பலமே. | 20  

904 |  திருஅம் பலமாகச் சீர்ச்சக் கரத்தைத்  
திருஅம் பலமாக ஈராறு கீறித்  
திருஅம் பலமாக இருபத்தைஞ் சாக்கித்  
திருஅம் பலமாகச் செபிக்கின்ற வாறே. | 21  

905 |  வாறே சிவாய நமச்சி வாயநம  
வாறே செபிக்கில் வரும்பேர் பிறப்பில்லை  
வாறே அருளால் வளர்கூத்துக் காணலாம்  
வாறே செபிக்கில் வரும்செம்பு பொன்னே. | 22  

906 |  பொன்னான மந்திரம் புகலவும் ஒண்ணாது  
பொன்னான மந்திரம் பொறிகிஞ்சு கத்தாகும்  
பொன்னான மந்திரம் புகையுண்டு பூரிக்கிற்  
பொன்னாகும் வல்லோர்க்கு உடம்பு பொற் பாதமே. | 23  

907 |  பொற்பாதம் காணலாம் புத்திரர் உண்டாகும்  
பொற்பாதத்து ஆணையே செம்புபொன் ஆயிடும்  
பொற்பாதம் காணத் திருமேனி ஆயிடும்  
பொற்பாத நன்னடம் சிந்தனை சொல்லுமே. | 24  

908 |  சொல்லும் ஒருகூட்டில் புக்குச் சுகிக்கலாம்  
நல்ல மடவார் நயத்துட னேவரும்  
சொல்லினும் பாசச் சுடர்ப்பாம்பு நீங்கிடும்  
சொல்லும் திருக்கூத்தின் சூக்குமம் தானே. | 25  

909 |  சூக்குமம் எண்ணா யிரஞ்செபித் தாலும்மேல்  
சூக்கும மான வழியிடைக் காணலாம்  
சூக்கும மான வினையைக் கெடுக்கலாம்  
சூக்கும மான சிவனதுஆ னந்தமே. | 26  

910 |  ஆனந்தம் ஆனந்தம் ஒன்றென்று அறைந்திட  
ஆனந்தம் ஆனந்தம் ஆஈஊஏஓம் என்று அறைந்திடும்  
ஆனந்தம் ஆனந்தம் அஞ்சுமது ஆயிடும்  
ஆனந்தம் ஆனந்தம் அம்?ரீம்அம் ?ம் ஆம்ஆகுமே. | 27  

911 |  மேனி இரண்டும் விலங்காமல் மேற்கொள்ள  
மேனி இரண்டும் மிகார விகாரியாம்  
மேனி இரண்டும் ஊஆஈஏஓ என்று  
மேனி இரண்டும் ஈஓஊஆஏ கூத்தாமே. | 28  

912 |  கூத்தே சிவாய நமமசி வாயிடும்  
கூத்தே ஈஊஆஏஓம் சிவாய நம வாயிடும்  
கூத்தே ஈஊஆஏஓம் சிவயநம வாயிடும்  
கூத்தே இஊஆஏஓம் நமசிவாய கோளொன்று மாறே. | 29  

913 |  ஒன்றிரண்டு ஆடவோர் ஒன்றும் உடனாட  
ஒன்றிரண்டு மூன்றாட ஓரேழும் ஒத்தாட  
ஒன்றினில் ஆடவோர் ஒன்பதும் உடனாட  
மன்றினில் ஆடனான் மாணிக்கக் கூத்தே. | 30  

## 2\. திருஅம்பலச் சக்கரம்

914 |  இருந்தஇவ் வட்டங்கள் ஈராறி ரேகை  
இருந்த இரேகைமேல் ஈராறு இருத்தி  
இருந்த மனைகளும் ஈராறு பத்தொன்று  
இருந்த மனையொன்றில் எய்துவன் தானே. | 1  

915 |  தான்ஒன்றி வாழிடம் தன்எழுத் தேயாகும்  
தான்ஒன்றும் அந்நான்கும் தன்பே ரெழுத்தாகும்  
தான்ஒன்று நாற்கோணம் தன்ஐந் தெழுத்தாகும்  
தான்ஒன்றி லேஒன்றும் அவ்அரன் தானே. | 2  

916 |  அரகர என்ன அரியதொன்று இல்லை  
அரகர என்ன அறிகிலர் மாந்தர்  
அரகர என்ன அமரரும் ஆவர்  
அரகர என்ன அறும்பிறப்பு அன்றே. | 3  

917 |  எட்டு நிலையுள எங்கோன் இருப்பிடம்  
எட்டினில் ஒன்றும் இருமூன்றும் ஈரேழும்  
ஒட்டிய விந்துவும் நாதமும் ஓங்கிடப்  
பட்டது மந்திரம் பான்மொழி யாலே. | 4  

918 |  மட்fடவிழ் தாமரை மாதுநல் லாளுடன்  
ஒட்டி இருந்த உபாயம் அறிகிலர்  
விட்ட எழுத்தை விடாத எழுத்துடன்  
கட்டவில் லாருயிர் காக்கவல் லாரே. | 5  

919 | ஆலய மாக அமர்ந்தபஞ் சாக்கரம்  
ஆலய மாக அமர்ந்தஇத் தூலம்போய்  
ஆலய மாக அறிகின்ற சூக்குமம்  
ஆலய மாக அமர்ந்திருந் தானே. | 6  

920 |  இருந்த இவ்வட்டம் இருமூன்றுஇ ரேகை  
இருந்த அதனுள் இரேகை ஐந்தாக  
இருந்த அறைகள் இருபத்துஐஞ் சாக  
இருந்த அறையொன்றில் எய்தும் அகாரமே. | 7  

921 |  மகார நடுவே வளைத்திடும் சத்தியை  
ஓகாரம் வளைத்திட்டு உம்பிளந்து ஏற்றி  
அகாரம் தலையாய் இருகண் சிகாரமாய்  
நகார வகாரநற் காலது நாடுமே. | 8  

922 |  நாடும் பிரணவம் நடுஇரு பக்கமும்  
ஆடும் அவர்வாய் அமர்ந்தங்கு நின்றது  
நாடும் நடுவண் முகம்நம சிவாய  
ஆடும் சிவாயநம புறவட்டத்து ஆயதே. | 9  

923 |  ஆயும் சிவாய நமமசி வாயந  
ஆயும் நமசிவா யயநம சிவா  
வாயுமே வாய நமசியெனும் மந்திரம்  
ஆயும் சிகாரம் தொட்டநதத் தடைவிலே. | 10  

924 |  அடைவினில் ஐம்பதும் ஐஐந்து அறையின்  
அடையும் அறையொன்றுக்கு ஈரெழுத்து ஆக்கி  
அடையும் மகாரத்தில் அந்தமாம் ?வ்வும்  
அடைவின் எழுத்துஐம் பத்தொன்றும் அமர்ந்ததே. | 11  

925 |  அமர்ந்த அரகர வாம்புற வட்டம்  
அமர்ந்த அரிகரி யாம் அதனுள் வட்டம்  
அமர்ந்த அசபை யாம் அதனுள்வட்டம்  
அமர்ந்தஇ ரேகையும் ஆகின்ற சூலமே. | 12  

926 |  சூலத் தலையினில் தோற்றிடும் சத்தியும்  
சூலத் தலையினில் சூழும்ஓங் காரத்தால்  
சூலத்து இடைவெளி தோற்றிடும் அஞ்செழுத்து  
ஆலப் பதிக்கும் அடைவதும் ஆமே. | 13  

927 |  அதுவாம் அகார இகார உகாரம்  
அதுவாம் எகாரம் ஓகாரமது ஐந்தாம்  
அதுவாகும் சக்கர வட்டமேல் வட்டம்  
பொதுவாம் இடைவெளி பொங்குநம் பேரே. | 14  

928 |  பேர்பெற் றதுமூல மந்திரம் பின்னது  
சோர்வுற்ற சக்கர வட்டத்துள் சந்தியின்  
நேர்பெற் றிருந்திட நின்றது சக்கரம்  
ஏர்பெற் றிருந்த இயல்பிது வாமே. | 15  

929 |  இயலும் இம் மந்திரம் எய்தும் வழியின்  
செயலும் அறியத் தெளிவிக்கு நாதன்  
புயலும் புனலும் பொருந்துஅங்கி மண்விண்  
முயலும் எழுத்துக்கு முன்னா இருந்ததே. | 16  

930 |  ஆறெட்டு எழுத்தின்மேல் ஆறும் பதினாலும்  
ஏறிட்டு அதன்மேல் விந்துவும் நாதமும்  
சீறிட்டு நின்று சிவாய நமவென்னக்  
கூறிட்டு மும்மலம் கூப்பிட்டுப் போமே. | 17  

931 |  அண்ணல் இருப்பது அவள்அக் கரத்துளே  
பெண்ணின்நல் லாளும் பிரானக் கரத்துளே  
எண்ணி இருவர் இசைந்துஅங்கு இருந்திடப்  
புண்ணிய வாளர் பொருளறி வார்களே. | 18  

932 |  அவ்விட்டு வைத்தங்கு அரவிட்டு மேல்வைத்து  
இவ்விட்டுப் பார்க்கில் இலிங்கம தாய்நிற்கும்  
மவ்விட்டு மேலே வளியுறக் கண்டபின்  
தொம்மிட்டு நின்ற சுடர்க்கொழுந்து ஆமே. | 19  

933 |  அவ்வுண்டு சவ்வுண்டு அனைத்தும் அங்கு உள்ளது  
சவ்வுண்டு நிற்கும் கருத்தறி வார்இல்லை  
கவ்வுண்டு நிற்கும் கருத்தறி வாளர்க்குச்  
சவ்வுண்டு சத்தி சதாசிவன் தானே. | 20  

934 |  அஞ்செழுத் தாலே அமர்ந்தனன் நந்தியும்  
அஞ்செழுத் தாலே அமர்ந்தபஞ் சாக்கரம்  
அஞ்செழுத் தாகிய வக்கர சக்கரம்  
அஞ்செழுத் துள்ளே அமர்ந்திருந் தானே. | 21  

935 |  கூத்தனைக் காணுங் குறிபல பேசிடில்  
கூத்தன் எழுத்தின் முதலெழுத்து ஓதினார்  
கூத்தனொடு ஒன்றிய கொள்கைய ராய்நிற்பர்  
கூத்தனைக் காணும் குறியது வாமே. | 22  

936 |  அத்திசைக் குள்நின்ற அனலை எழுப்பிய  
அத்திசைக் குள்நின்ற நவ்எழுத்து ஓதினால்  
அத்திசைக் குள்நின்ற அந்த மறையனை  
அத்திசைக் குள்ளுற வாக்கினன் தானே. | 23  

937 |  தானே அளித்திடும் தையலை நோக்கினால்  
தானே அளித்திட்டு மேலுற வைத்திடும்  
தானே அளித்த மகாரத்தை ஓதிடத்  
தானே அளித்ததோர் கல்லொளி யாகுமே. | 24  

938 |  கல்லொளி யேயென நின்ற வடதிசை  
கல்லொளி யேயென நின்ற னன் இந்திரன்  
கல்லொளி யேயென நின்ற சிகாரத்தைக்  
கல்லொளி யேயெனக் காட்டிநின் றானே. | 25  

939 |  தானே எழுகுணம் தண்சுட ராய்நிற்கும்  
தானே எழுகுணம் வேதமு மாய்நிற்கும்  
தானே எழுகுணம் ஆவதும் ஓதிடில்  
தானே எழுந்த மறையவன் ஆமே. | 26  

940 |  மறைய வனாக மதித்த பிறவி  
மறையவ னாக மதித்திக் காண்பர்  
மறையவன் அஞ்செழுத்து உள்நிற்கப் பெற்ற  
மறையவன் அஞ்செழுத்து தாம்அது வாகுமே. | 27  

941 |  ஆகின்ற பாதமும் அந்நாவாய் நின்றிடும்  
ஆகின்ற நாபியுள் அங்கே மகாரமாம்  
ஆகின்ற சீயுரு தோள்வவ்வாய்க் கண்டபின்  
ஆகின்ற வச்சுடர் யவ்வியல் பாமே. | 28  

942 |  அவ்வியல் பாய இருமூன்று எழுத்தையும்  
செவ்வியல் பாகச் சிறந்தனன் நந்தியும்  
ஒவ்வியல் பாக ஒளியுற நோக்கிடில்  
பவ்வியல் பாகப் பரந்துநின் றானே. | 29  

943 |  பரந்தது மந்திரம் பல்லுயிர்க் கெல்லாம்  
வரந்தரு மந்திரம் வாய்த்திட வாங்கித்  
துரந்திடு மந்திரம் சூழ்பகை போக  
உரந்தரு மந்திரம் ஓமென்று எழுப்பே. | 30  

944 |  ஓமென்று எழுப்பிதன் உத்தம நந்தியை  
நாமென்று எழுப்பி நடுவெழு தீபத்தை  
ஆமென்று எழுப்பிஅவ் வாறுஅறி வார்கள்  
மாமன்று கண்டு மகிழ்ந்திருந் தாரே. | 31  

945 |  ஆகின்ற சக்கரத் துள்ளே எழுத்துஐந்தும்  
பாகொன்றி நின்ற பதங்களில் வார்த்திக்கும்  
ஆகின்ற ஐம்பத்து ஓரெழுத்து உள்நிற்கப்  
யாகொன்றி நிற்கும் பராபரன் தானே. | 32.  

946 |  பரமாய அஞ்செழுத்து உள்நடு வாகப்  
பரமாய நவசிவ பார்க்கில் மவயரசி  
பரமாய சியநம வாம்பரத்து ஓதில்  
பரமாய வாசி மயநமாய் நின்றே. | 33  

947 |  நின்ற எழுத்துகள் நேர்தரு பூதமும்  
நின்ற எழுத்துகள் நேர்தரு வண்ணமும்  
நின்ற எழுத்துகள் நேர்தர நின்றிடில்  
நின்ற எழுத்துள்ளும் நின்றனன் தானே. | 34  

948 |  நின்றது சக்கரம் நீளும் புவியெல்லாம்  
மன்றது வாய்நின்ற மாயநன் னாடனைக்  
கன்றது வாகக் கறந்தனன் நந்தியும்  
குன்றிடை நின்றிடும் கொள்கையன் ஆமே. | 35  

949 | கொண்டஇச் சக்கரத் துள்ளே குணம்பல  
கொண்டஇச் சக்கரத் துள்ளே குறிஐந்து  
கொண்டஇச் சக்கரங் கூத்தன் எழுத்துஐந்தும்  
கொண்டஇச் சக்கரத் துள்நின்ற கூத்தே. | 36  

950 |  வெளியில் இரேகை இரேகையி லத்தலை  
சுளியில் உகாரமாம் சுற்றிய வன்னி  
நெளிதரும் கால்கொம்பு நோவிந்து நாதம்  
தெளியும் பிரகாரம் சிவமந் திரமே. | 37  

951 |  அகார உகார சிகார நடுவாய்  
வகாரமோடு ஆறும் வளியுடன் கூடிச்  
சிகார முடனே சிவன்சிந்தை செய்ய  
ஓகார முதல்வன் உவந்துநின் றானே. | 38  

952 |  அற்ற இடத்தே அகாரமது ஆவது  
உற்ற இடத்தே உறுபொருள் கண்டிடச்  
செற்றம் அறுத்த செழுஞ்சுடர் மெய்ப்பொருள்  
குற்றம் அறுத்த பொன்போலும் குளிகையே. | 39  

953 |  அவ்வென்ற போதினில் உவ்வெழுத் தாலித்தால்  
உவ்வென்ற முத்தி உருகிக் கலந்திடும்  
மவ்வென்று என்னுள்ளே வழிப்பட்ட நந்தியை  
எவ்வணஞ் சொல்லுகேன் எந்தை இயற்கையே. | 40  

954 |  நீரில் எழுத்துஇவ் வுலகர் அறிவது  
வானில் எழுத்தொன்று கண்டறிவார் இல்லை  
யாரிவ்f வெழுத்தை அறிவார் அவர்கள்  
ஊனில் எழுத்தை உணர்கிலர் தாமே. | 41  

955 |  காலை நடுவுறக் காயத்தில் அக்கரம்  
மாலை நடுவுற ஐம்பதும் ஆவன  
மேலை நடுவுற வேதம் விளம்பிய  
மூலம் நடுவுற முத்திதந் தானே. | 42  

956 |  நாவியின் கீழது நல்ல எழுத்தொன்று  
பாவிகள் அத்தின் பயனறி வாரில்லை  
ஓவிய ராலும் அறியவொண் ணாத\து  
தேவியும் தானும் திகழ்ந்திருந் தானே. | 43  

957 |  அவ்வொடு சவ்வென்ற தரனுற்ற மந்திரம்  
அவ்வொடு சவ்வென்றது ஆரும் அறிகிலர்  
அவ்வொடு சவ்வென்றது ஆரும் அறிந்தபின்  
அவ்வொடு சவ்வும் அனாதியும் ஆமே. | 44  

958 |  மந்திரம் ஒன்றுள் மலரால் உதிப்பது  
உந்தியின் உள்ளே உதயம்பண் ணாநிற்குஞ்  
சந்திசெய் யாநிற்பர் தாமது அறிகிலர்  
அந்தி தொழுதுபோய் ஆர்த்துஅகன் றார்களே. | 45  

959 |  சேவிக்கு மந்திரம் செல்லும் திசைபெற  
ஆவிக்குள் மந்திரம் ஆதார மாவன  
பூவிக்குள் மந்திரம் போக்கற நோக்கிடில்  
ஆவிக்குள் மந்திரம் அங்குச மாமே. | 46  

960 |  அருவினில் அம்பரம் அங்கெழு நாதம்  
பெருகு துடியிடை பேணிய விந்து  
மருவி யகார சிகார நடுவாய்  
உருவிட ஊறும் உறுமந் திரமே. | 47  

961 |  விந்துவும் நாதமும் மேவி யுடன்கூடிச்  
சந்திர னோடே தலைப்படு மாயிடில்  
அந்தர வானத்து அமுதம்வந்து ஊறிடும்  
அங்குதி மந்திரம் ஆகுதி யாமே. | 48  

962 |  ஆறெழுத்து ஓதும் அறிவார் அறிகிலர்  
ஆறெழுத்து ஒன்றாக ஓதி உணரார்கள்  
வேறெழுத்து இன்றி விளம்பவல் லார்கட்கு  
ஓரெழுத்தாலே உயிர்பெற லாமே. | 49  

963 |  ஓதும் எழுத்தோடு உயிர்க்கலை மூவைஞ்சும்  
ஆதி எழுத்தவை ஐம்பதோடு ஒன்றென்பர்  
சோதி எழுத்தினில் ஐயிரு மூன்றுள  
நாத எழுத்திட்டு நாடிக்கொள் ளீரே. | 50  

964 |  விந்துவி லும்சுழி நாதம் எழுந்திடப்  
பந்தத் தலைவி பதினாறு கலையதாம்  
சுந்தர வாகரங் கால்உடம்பு ஆயினாள்  
அந்தமும் இன்றியே ஐம்பத்தொன்று ஆயதே. | 51  

965 |  ஐம்பது எழுத்தே அனைத்தும்வே தங்களும்  
ஐம்பது எழுத்தே அனைத்துஆக மங்களும்  
ஐம்பது எழுத்தேயும் ஆவது அறிந்தபின்  
ஐம்பது எழுத்தும்போய் அஞ்செழுத் தாமே. | 52  

966 |  அஞ்செழுத் தால்ஐந்து பூதம் படைத்தனன்  
அஞ்செழுத் தால்பல யோனி படைத்தனன்  
அஞ்செழுத் தால்இவ் அகலிடம் தாங்கினன்  
அஞ்செழுத் தாலே அமர்ந்து நின்றானே. | 53  

967 |  வீழ்ந்தெழு லாம்விகிர் தன்திரு நாமத்தைச்  
சோர்ந்தொழி யாமல் தொடங்கும் ஒருவற்குச்  
சார்ந்த வினைத்துயர் போகத் தலைவனும்  
போந்திடும் என்னும் புரிசடை யோனே. | 54  

968 |  உண்ணும் மருந்தும் உலப்பிலி காலமும்  
பண்ணுறு கேள்வியும் பாடலு மாய்நிற்கும்  
விண்ணின்று அமரர் விரும்பி அடிதொழ  
எண்ணின்று எழுத்துஅஞ்சும் ஆகிநின் றானே. | 55  

969 |  ஐந்தின் பெருமையே அகலிடம் ஆவதும்  
ஐந்தின் பெருமையே ஆலயம் ஆவதும்  
ஐந்தின் பெருமையே அறவோன் வழக்கமும்  
ஐந்தின் வகைசெயப் பாலனும் ஆமே. | 56  

970 | வேரெழத் தாய்விண்ணாய் அப்புறமாய் நிற்கும்  
நீரெழுத் தாய்நிலந் தாங்கியும் அங்குளன்  
சீரெழுத் தாய்அங்கி யாய்உயி ராம்எழுத்து  
ஓரெழுத்து ஈசனும் ஓண்சுட ராமே. | 57  

971 |  நாலாம் எழுத்துஓசை ஞாலம் உருவது  
நாலாம் எழுத்தினுள் ஞாலம் அடங்கியது  
நாலாம் எழுத்தே நவிலவல் லார்கட்டு  
நாலாம் எழுத்தது நன்னெறி தானே. | 58  

972 |  இயைந்தனள் ஏந்திழை என்னுளம் மேவி  
நயந்தனள் அங்கே நமசிவ என்னும்  
பயந்தனை யோரும் பதமது பற்றும்  
பெயர்ந்தனன் மற்றும் பிதற்றுஅறுத் தேனே. | 59  

973 |  ஆமத்து இனிதிருந்து அன்ன மயத்தினை  
58  
ஓமத்தி லேயுதம் பண்ணும் ஒருத்திதன்  
நாம நமசிவ என்றிருப் பாருக்கு  
நேமத் தலைவி நிலவிநின் றாளே. | 60  

974 |  பட்ட பரிசே பரமஞ் செழுத்ததின்  
இட்டம் அறிந்திட்டு இரவு பகல்வர  
நட்டமது ஆடும் நடுவே நிலையங்கொண்டு  
அட்டதே சப்பொருள் ஆகிநின் றாளே. | 61  

975 |  அகாரம் உயிரே உகாரம் பரமே  
மகார மலமாய் வருமுப் பதத்தில்  
சிகாரம் சிவமாய் வகாரம் வடிவமாய்  
யகாரம் உயிரென்று அறையலும் ஆமே. | 62  

976 |  நகார மகார சிகார நடுவாய்  
வகாரம் இரண்டும் வளியுடன் கூடி  
ஓகார முதற்கொண்டு ஒருக்கால் உரைக்க  
மகார முதல்வன் மனத்தகத் தானே. | 63  

977 |  அஞ்சுள வானை அடவியுள் வாழ்வன  
அஞ்சுக்கும் அஞ்செழுத்து அங்குசம் ஆவன  
அஞ்சையும் கூடத் தடுக்கவல் லார்கட்கே  
அஞ்சாதி ஆதி அகம்புக லாமே. | 64  

978 |  ஐந்து கலையில் அகராதி தன்னிலே  
வந்த நகராதி மாற்றி மகராதி  
நந்தியை மூலத்தே நாடிப் பரையொடும்  
சந்திசெய் வார்க்குச் சடங்கில்லை தானே. | 65  

979 |  மருவும் சிவாயமே மன்னும் உயிரும்  
அருமந்த போகமும் ஞானமும் ஆகும்  
தெருள்வந்த சீவனார் சென்றுஇவற் றாலே  
அருள்தங்கி அச்சிவமம் ஆவது வீடே . | 66  

980 |  அஞ்சுக அஞ்செழுத்து உண்மை அறிந்தபின்  
நெஞ்சுகத்து உள்ளே நிலையும் பராபரம்  
வஞ்சகம் இல்லை மனைக்கும் அழிவில்லை  
தஞ்சம் இதுவென்று சாற்றுகின் றேனே. | 67  

981 | சிவாயவொடு அவ்வே தெளிந்துஉளத்து ஓதச்  
சிவாயவொடு அவ்வே சிவனுரு வாகும்  
சிவாயவொடு அவ்வும் தெளியவல் லார்கள்  
59  
சிவாயவொடு அவ்வே தெளிந்திருந் தாரே. | 68  

982 |  சிகார வகார யகார முடனே  
நகார மகார நடுவுற நாடி  
ஓகார முடனே ஒருகால் உரைக்க  
மகார முதல்வன் மதித்துநின் றானே. | 69  

983 |  நம்முதல் ஓர்ஐந்தின் நாடுங் கருமங்கள்  
அம்முதல் ஐந்தில் அடங்கிய வல்வினை  
சிம்முதல் உள்ளே தெளியவல் லார்கட்குத்  
தம்முதல் ஆகும் சதாசிவந் தானே. | 70  

984 |  நவமும் சிவமும் உயிர்பர மாகும்  
தவமொன்று இலாதன தத்துவம் ஆகும்  
சிவம்ஒன்றி ஆய்பவர்ஆதர வால்அச்  
சிவம்என்ப தானாம் எனும்தெளி வுற்றதே. | 71  

985 |  கூடிய எட்டும் இரண்டும் குவிந்தறி  
நாடிய நந்தியை ஞானத்துள் ளேவைத்து  
ஆடிய ஐவரும் அங்குஉறவு ஆவார்கள்  
தேடி அதனைத் தெளிந்தறி யீரே. | 72  

986 |  எட்டும் இரண்டும் இனிதுஅறி கின்றிலர்  
எட்டும் இரண்டும் அறியாத ஏழையர்  
எட்டும் இரண்டும் இருமூன்று நான்கெனப்  
பட்டது சித்தாந்த சன்மார்க்க பாதமே. | 73  

987 |  எட்டு வரையின்மேல் எட்டு வரைகீறி  
இட்ட நடுவுள் இறைவன் எழுத்தொன்றில்  
வட்டத்தி லேயறை நாற்பத்தெட் டும்இட்டுச்  
சிட்டஞ் செழுத்தும் செபிசீக் கிரமே. | 74  

988 |  தானவர் சட்டர் சதிரர் இருவர்கள்  
ஆனஇம் மூவரோடு ஆற்றவர் ஆதிகள்  
ஏனைப் பதினைந்தும் விந்துவும் நாதமும்  
சேனையும் செய்சிவ சக்கரந் தானே. | 75  

989 |  பட்டனம் மாதவம் ஆறும் பராபரம்  
விட்டனர் தம்மை விகிர்தா நமஎன்பர்  
எட்டனை யாயினும் ஈசன் திறத்திறம்  
ஒட்டுவன் பேசுவன் ஒன்றறி யேனே  | 76  

990 |  சிவன்முதல் மூவரோடு ஐவர் சிறந்த  
அவைமுதல் ஆறிரண்டு ஒன்றொடுஒன்று ஆன  
அவைமுதல் விந்துவும் நாதமும் ஓங்கச்  
சவைமுதல் சங்கரன் தன்பெயர் தானே. | 77  

991 |  வித்தாம் செகமய மாக வரைகீறி  
நத்தார் கலைகள் பதினாறு நாட்டிப்பின்  
உத்தாரம் பன்னிரண்டு ஆதி கலைதொரும்  
பத்தாம் பிரம சடங்குபார்த்து ஓதிடே. | 78  

992 |  கண்டெடுந் தேன்கம லம்மலர் உள்ளிடை  
கொண்டெழுந் தேன்உடன் கூடிய காலத்துப்  
பண்டழி யாத பதிவழி யேசென்று  
நண்பழி யாமே நமவென வாமே. | 79  

993 |  புண்ணிய வானவர் பூமழை தூவிநின்று  
எண்ணுவர் அண்ணல் இணையடி மந்திரம்  
நண்ணுவர் நண்ணி நமஎன்று நாமத்தைக்  
கண்ணென உன்னிக் கலந்துநின் றாரே. | 80  

994 |  ஆறெழுத்தாவது ஆறு 1 மந்திரங்கள்  
ஆறுக்கு நாலே இருபத்து நாலென்பர்  
சாவித் திரியில் தலையெழுத்து ஒன்றுள  
பேதிக்க வல்லார் பிறவியற் றார்களே. | 81  

|  1 சமயங்கள் |  

995 |  எட்டினில் எட்டறை யிட்டு அறையிலே  
கூட்டிய ஒன்றெட்டாய்க் காண நிறையிட்டுச்  
சுட்டி இவற்றைப் பிரணவம் சூழ்ந்திட்டு  
மட்டும் உயிர்கட்டு உமாபதி யானுண்டே . | 82  

996 |  நம்முதல் அவ்வொடு நாவினர் ஆகியே  
அம்முதல் ஆகிய எட்டிடை யுற்றிட்டு  
உம்முதல் ஆகவே உணர்பவர் உச்சிமேல்  
உம்முதல் ஆயவன் உற்றுநின் றானே. | 83  

## _தம்பனம்_

997. | நின்ற அரசம் பலகைமேல் நேராக  
ஒன்றிட மவ்விட்டு ஓலையிற் சாதகம்  
துன்று மெழுகையுள் பூச்ச் சுடரிடைத்  
தன்ற வெதுப்பிடத் தம்பனங் காணுமே. | 84  

## _மோகனம்_

998. | கரண இரளிப் பலகை யமன்திசை  
மரணம் இட்டு எட்டின் மகார எழுத்திட்டு  
வரணமில் ஐங்காயம் பூசி அடுப்பிடை  
முரணிற் புதைத்திட மோகன மாகுமே. | 85  

## _உச்சாடனம்_

999. | ஆங்கு வடமேற்கில் ஐயனார் கோட்டத்தில்  
பாங்கு படவே பலாசப் பலகையில்  
காங்கரு மேட்டில் கடுப்பூசி விந்துவிட்டு  
ஓங்காமல் வைத்திடும் உச்சாட னத்துக்கே. | 86  

## _மாரணம்_

1000 | உச்சியம் போதில் ஒளிவன்னி மூலையில்  
பச்சோலை யில் பஞ்ச காயத்தைப் பாரித்து  
முச்சது ரத்தின் முதுகாட்டில் வைத்திட  
அச்சமற மேலோர் மாரணம் வேண்டிலே. | 87  

1001 |  ஏய்ந்த அரிதாரம் ஏட்டின்மே லேபூசி  
ஏய்ந்த அகாரம் உகாரம் எழுத்திட்டு  
வாய்ந்ததோர் வில்லம் பலகை வசியத்துக்கு  
ஏய்ந்தவைத்து எண்பதி னாயிரம் வேண்டிலே. | 88  

## _ஆகர்?ணம்_

1002 | எண்ணாக் கருடனை ஏட்டில் உகாரமிட்டு  
எண்ணாப் பொனefனாளிf எழுவெள்ளி பூசிடா  
வெண்ணாவல் பலகையில் இட்டுமேற் கேநோக்கி  
எண்ணா எழுத்தோடுஎண்ணாயிரம் வேண்டிலே. | 89  

## 3\. அருச்சனை

1003 |  அம்புயம் நீலம் கழுநீர் அணிநெய்தல்  
வம்பவிழ் பூகமும் மாதவி மந்தாரம்  
தும்பை வகுளம் சுரபுனனை மல்லிகை  
செண்பகம் பாதிரி செவ்வந்தி சாத்திடே. | 1  

1004 |  சாங்கம தாகவே சந்தொடு சந்தனம்  
தேங்கமழ் குங்குமம் கர்ப்பூரம் காரகில்  
பாங்கு படப்பனி நீரால் குழைத்துவைத்து  
ஆங்கே அணிந்துநீர் அர்ச்சியும் அன்பொடே. | 2  

1005 |  அன்புடனே நின்று அமுதமும் ஏற்றியே  
பொன்செய் விளக்கும் புகைதீபம் திசைதொறும்  
துன்பம் அகற்றித் தொழுவோர் நினையுங்கால்  
இன்புட னேவந்து எய்திடும் முத்தியே. | 3  

1006 |  எய்தி வழிப்படில் எய்தா தனஇல்லை  
எய்தி வழிப்படில் இந்திரன் செல்வமுன்  
எய்தி வழிப்படில் எண்சித்தி உண்டாகும்  
எய்தி வழிப்படில் எய்திடும் முத்தியே. | 4  

1007 |  நண்ணும் பிறதார நீத்தார் அவித்தார்  
மண்ணிய நைவேத் தியம்அனு சந்தான  
நண்ணிய பஞ்சாங்கம் நண்ணும் செபமென்னும்  
மன்னும் மனம்பவ னத்தோடு வைகுமே. | 5  

1008 |  வேண்டார்கள் கன்மம் விமலனுக்கு ஆட்பட்டோர்  
வேண்டார்கள் கன்மம் அதில்இச்சை அற்றபேர்  
வேண்டார்கள் கன்மம் மிகுசிவ யோகிகள்  
வேண்டார்கள் கன்மம் மிகுதியோர் ஆய்ந்தன்பே. | 6  

1009 |  அறிவரு ஞானத்து எவரும் அறியார்  
பொறிவழி தேடிப் புலம்புகின்றார்கள்  
நெறிமனை யுள்ளே நிலைபெற நோக்கில்  
எறிமணி யுள்ளே இருக்கலும் ஆமே. | 7  

1010 |  இருளும் வெளியும்போல் இரண்டாம் இதயம்  
மருளறி யாமையும் மன்னும் அறிவு  
மருளிவை விட்டெறி யாமை மயங்கும்  
மருளும் சிதைத்தோர் அவர்களாம் அன்றே. | 8  

1011 |  தான்அவ னாக அவனேதான் ஆயிட  
ஆன இரண்டில் அறிவன் சிவமாகப்  
போனவன் அன்பிது நாலாம் மரபுறத்  
தான்அவன் ஆகும்ஓ ராசித்த தேவரே. | 9  

1012 |  ஓங்காரம் உந்திக்கீழ் உற்றிடும் எந்நாளும்  
நீங்கா வகாரமும் நீள்கண்டத்து ஆயிடும்  
பாங்கார் நகாரம் பயில்நெற்றி உற்றிடும்  
வீங்காகும் விந்துவும் நாதமே லாகுமே. | 10  

1013 |  நமவது ஆசனம் ஆன பசுவே  
சிவமது சித்திச் சிவமாம் பதியே  
நமவற ஆதி நாடுவது அன்றாம்  
சிவமாகும் மாமோனம் சேர்தல்மெய் வீடே. | 11  

1014 |  தெளிவரு நாளில் சிவஅமுது ஊறும்  
ஒளிவரு நாளில் ஓர்ஏட்டில் உகளும்  
ஒளிவரும் அப்பதத்து ஓர் இரண்டு ஆகில்  
வெளிதரு நாதன் வெளியாய் இருந்தே. | 12  

## 4\. நவகுண்டம்

1015 |  நவகுண்டம் ஆனவை நான்உரை செய்யின்  
நவகுண்டத்து உள்ளெழும் நற்றீபம் தானும்  
நவகுண்டத்து உள்ளெழும் நன்மைகள் எல்லாம்  
நவகுண்டம் ஆனவை நான்உரைப் பேனே. | 1  

1016 |  உரைத்திடும் குண்டத்தின் உள்ளே முக்காலும்  
நகைத்தெழு நாற்கோணம் நன்மை கள்ஐந்தும்  
பகைத்திடு முப்புரம் பாரங்கி யோடே  
மிகைத்தெழு கண்டங்கள் மேலறி யோமே. | 2  

1017 |  மேலெறிந்து உள்ளே வெளிசெய்த அப்பொருள்  
கால்அறிந்து உள்ளே கருத்துற்ற செஞ்சுடர்  
பார்அறிந்து அண்டம் சிறகற நின்றது  
நான்அறிந்து உள்ளே நாடிக்கொண் டேனே. | 3  

1018 |  கொண்டஇக் குண்டத்தின் உள்ளெழு சோதியாய்  
அண்டங்கள் ஈரேழும் ஆக்கி அழிக்கலாம்  
பண்டையுள் வேதம் பரந்த பரப்பெலாம்  
இன்றுசொல் நூலாய் எடுத்துரைத் தேனே. | 4  

1019 |  எடுத்தஅக் குண்டத் திடம்பதி னாறில்  
பதித்த கலைகளும் பாலித்து நிற்கும்  
கதித்தனல் உள்ளெழக் கண்டுகொள் வார்க்கே  
கொதித்தெழும் வல்லினை கூடகி லாவே. | 5  

1020 |  கூடமுக் கூடத்தின் உள்ளெழு குண்டத்துள்  
ஆடிய ஐந்தும் அகம்புறம் பாய்நிற்கும்  
பாடிய பன்னீர் இராசியும் அங்குஎழ  
நாடிக்கொள் வார்கட்கு நற்சுடர் தானே. | 6  

1021 |  நற்சுட ராகும் சிரமுக வட்டமாம்  
கைச்சுட ராகும் கருத்துற்ற கைகளிற்  
பைச்சுடர் மேனி பதைப்பற்று இலிங்கமும்  
நற்சுட ராய்எழு நல்லதென் றாளே. | 7  

1022 |  நல்லதென் றாளே நமக்குற்ற நாயகம்  
சொல்லதென் றாளே சுடர்முடி பாதமோ  
மெல்லநின் றாளை வினவகில் லாதவர்  
கல்லதென் றாளையும் கற்றும் வின் வாளே. | 8  

1023 |  வின்னா விளம்பிறை மேவிய குண்டத்துச்  
சொன்னால் இரண்டும் சுடர்நாகம் திக்கென்று  
பன்னாலு நாகம் பரந்த பரஞ்சுடர்  
என்ஆகத் துள்ளே இடங்கொண்ட வாறே. | 9  

1024 |  இடங்கொண்ட பாதம் எழிற்சுடர் ஏக  
நடங்கொண்ட பாதங்கள் நண்ணீர் அதற்குச்  
சுகங்கொண்ட கையிரண்டு ஆறும் தழைப்ப  
முகங்கொண்ட செஞ்சுடர் முக்கண னார்க்கே. | 10  

1025 |  முக்கணன் தானே முழுச்சுடர் ஆயவன்  
அக்கணன் தானே அகிலமும் உண்டவன்  
திக்கணன் ஆகித் திகைஎட்டும் கண்டவன்  
எக்கணன் தானுக்கும் எந்தை பிரானே. | 11  

1026 |  எந்தை பிரானுக்கு இருமூன்று வட்டமாய்த்  
தந்தைதன் முன்னே சண்முகம் தோன்றலால்  
கந்தன் சுவாமி கலந்தங்கு இருந்தலான்  
மைந்தன் இவனென்று மாட்டிக்கொள் ளீரே. | 12  

1027 |  மாட்டிய குண்டத்தின் உள்ளெழு வேதத்துள்  
ஆட்டிய காலொன்றும் இரண்டும் அலர்ந்திடும்  
வாட்டிய கையிரண்டு ஒன்று பதைத்தெழு  
நாட்டும் சுரரிவர் நல்லொளி தானே. | 13  

1028 |  நல்லொளி யாக நடந்துல கெங்கும்  
கல்லொளி யாகக் கலந்துள் இருந்திடும்  
சொல்லொளி யாகத் தொடர்ந்த உயிர்க்கெலாம்  
கல்லொளி கண்ணுள மாகிநின் றாளே. | 14  

1029 |  நின்றஇக் குண்டம் நிலையாது கோணமாய்ப்  
பண்டையில் வட்டம் பதைத்தெழு மாறாறும்  
கொண்டஇத் தத்துவம் உள்ளே கலந்தெழ  
விண்ணுளம் என்ன எடுக்கலு மாமே. | 15  

1030 |  எடுக்கின்ற பாதங்கள் மூன்றது எழுத்தைக்  
கடுத்த முகம்இரண்டு ஆறுகண் ஆகப்  
படித்துஎண்ணும் நாவெழு கொம்பொரு நாலும்  
அடுத்தெழு கண்ணான தந்தமி லாற்கே. | 16  

1031 |  அந்தமில் லானுக்கு அகலிடம் தானில்லை  
அந்தமில் லானை அளப்பவர் தாமில்லை  
அந்தமில் லானுக்கு அடுத்தசொல் தானில்லை  
அந்தமில் லானை அறிந்துகொள் பத்தே. | 17  

1032 |  பத்திட்டுஅங்கு எட்டிட்டு ஆறிட்டு நாலிட்டு  
மட்டிட்ட குண்டம் மலர்ந்தெழு தாமரை  
கட்டிட்டு நின்று கலந்தமெய் யாகவும்  
பட்டிட்டு நின்றது பார்ப்பதி பாலே. | 18  

1033 |  பார்ப்பதி பாகன் பரந்தகை நால்ஐஞ்சு  
காற்பதி பத்து முகம்பத்துக் கண்களும்  
பூப்பதி பாதம் இரண்டு சுடர்முடி  
நாற்பது சோத்திரம் நல்லிரு பத்தஞ்சே. | 19  

1034 |  அஞ்சிட்ட கோலம் அளப்பன ஐஐந்தம்  
மஞ்சிட்ட குண்டம் மலர்ந்தங்கு இருத்தலால்  
பஞ்சிட்ட சோதி பரந்த பரஞ்சுடர்  
கொஞ்சிட்ட வன்னியைக் கூடுதல் முத்தியே. | 20  

1035 |  முத்திநற் சோதி முழுச்சுடர் ஆயவன்  
கற்றற்று நின்றார் கருத்துள் இருந்திடும்  
பற்றற நாடிப் பரந்தொளி யூடு போய்ச்  
செற்றற்து இருந்தவர் சேர்ந்திருந் தாரே. | 21  

1036 |  சேர்ந்த கலையஞ்சும் சேரும்இக் குண்டமும்  
ஆர்ந்த திசைகளும் அங்கே அமர்ந்திடும்  
பாய்ந்தஐம் பூதமும் பார்க்கின்ற வன்னியைக்  
காய்ந்தவர் என்றும் கலந்தவர் தாமே. | 22  

1037 |  மெய்கண்ட மாம்விரி நீருல கேழையும்  
உய்கண்டம் செய்த ஒருவனைச் சேருமின்  
செய்கண்ட ஞானம் திருந்திய தேவர்கள்  
பொய்கண்டம் இல்லாப் பொருள்கலந் தாரே. | 23  

1038 |  கலந்திரு பாதம் இருகர மாகும்  
மலர்ந்திரு குண்ட மகாரத்தார் யிமூக்கு  
மலர்ந்தெழு செம்முகம் மற்றைக்கண் நெற்றி  
உணர்ந்திரு குஞ்சி அங்கு உத்தம னார்க்கே. | 24  

1039 |  உத்தமன் சோதி உளனொரு பாலனாய்  
மத்திம னாகி மலர்ந்தங்கு இருந்திடும்  
பச்சிம திக்கும் பரந்து குழிந்தன  
சத்திமா னாகத் தழைத்த கொடியே. | 25  

1040 |  கொடியாறு சென்று குலாவிய குண்டம்  
அடியிரு கோணமாய் அந்தமும் ஒக்கும்  
படிஏழ் உலகும் பரந்த சுடரை  
மடியாது கண்டவர் மாதன மாமே. | 26  

1041 |  மாதன மாக வளர்கின்ற வன்னியைச்  
சாதன மாகச் சமைந்த குருவென்று  
போதன மாகப் பொருந்த உலகாளும்  
பாதன மாகப் பரிந்தது பார்த்தே. | 27  

1042 |  பார்த்திடம் எங்கும் பரந்தெழு சோதியை  
ஆத்தம தாகவே ஆய்ந்தறி வார் இல்லை  
காத்துடல் உள்ளே கருதி இருந்தவர்  
மூத்துடல் கோடி யுகங்கண்ட வாறே. | 28  

1043 |  உகங்கண்ட ஒன்பது குண்டமும் ஒக்க  
அகங்கண்ட யோகியுள் நாடி எழுப்பும்  
பகங்கண்டு கொண்டஇப் பாய்கரு வொப்பச்  
சகங்கண்டு கொண்டது சாதன மாமே. | 29  

1044 |  சாதனை நாலு தழல்மூன்று வில்வயம்  
வேதனை வட்டம் விளையாறு பூநிலை  
போதனை போதுஐஞ்சு பொய்கய வாரணம்  
நாதனை நாடு நவகோடி தானே. | 30  

## 5\. சத்தி பேதம் - திரிபுரை சக்கரம்

1045 |  மாமாயை மாயை வயிந்தவம் வைகரி  
ஓமாயை உள்ளொளி ஓராறு கோடியில்  
தாமான மந்திரம் சத்திதன் மூர்த்திகள்  
ஆமாய் அலவாந் திரிபுரை யாங்கே. | 1  

1046 |  திரிபுரை சுந்தரி அந்தரி சிந்துரப்  
பரிபுரை நாரணி யாம்பல வன்னத்தி  
இருள்புரை ஈசி மனோன்மனி என்ன  
வருபல வாய்நிற்கும் மாமது தானே. | 2  

1047 |  தானா அமைந்தஅம் முப்புரம் தன்னிடைத்  
தானான மூவுரு ஓருருத் தன்மையுள்  
தானான பொன்செம்மை வெண்ணிறத் தாள்கல்வி  
தானான போகமும் முத்தியும் நல்குமே. | 3  

1048 |  நல்குந் திரிபுரை நாதநா தாந்தங்கள்  
பல்கும் பரவிந்து பாரண்ட மானவை  
நல்கும் பரைஅபி ராமி அகோசரி  
புல்கும் அருளும்அப் போதந்தந் தாளுமே. | 4  

1049 |  தாளணி நூபுரம் செம்பட்டுத் தானுடை  
வாரணி கொங்கை மலர்க்கன்னல் வாளிவில்  
ஏரணி அங்குச பாசம் எழில்முடி  
காரணி மாமணிக் குண்டலக் காதிக்கே. | 5  

1050 |  குண்டலக் காதி கொலைவிற் புருவத்தள்  
கொண்ட அரத்த நிறமன்று கேலாத்தின்  
கண்டிகை ஆரம் கதிர் முடி மாமதிச்  
சண்டிகை நாற்றிசை தாங்கிநின் றானே. | 6  

1051 |  நின்ற திரிபுரை நீளும் புராதனி  
குன்றலில் மோகினி மாதிருக் கும்சிகை  
நன்றறி கண்டிகை நாற்கால் கரீடணி  
துன்றிய நற்சுத்த தாமரைச் சுத்தையே. | 7  

1052 |  தத்துவம் பாரத் தனத்தி சுகோதயள்  
வத்துவம் ஆய்ஆ ளும் மாசத்தி மாபரை  
அத்தகை யாவும் அணோரணி தானுமாய்  
வைத்தஅக் கோல மதியவள் ஆகுமே. | 8  

1053 |  அவளை அறியா அமரரும் இல்லை  
அவளன்றிச் செய்யும் அருந்தவம் இல்லை  
அவளன்றி ஐவரால் ஆவதொன்று இல்லை  
அவளன்றி ஊர்புகும் ஆறறி யேனே. | 9  

1054 |  அறிவார் பராசத்தி ஆனந்தம் என்பர்  
அறிவா ரருவுரு வாம்அவள் என்பர்  
அறிவார் கருமம் அவள்இச்சை என்பர்  
அறிவார் பரனும் அவளிடத் தானே. | 10  

1055 |  தான்எங்கு உளன்அங்கு உளதுதையல் மாதேவி  
ஊன்எங் குள அங்கு உள்ளுயிர்க் காலவன்  
வான் எங் குளஅங் குளேவந்தும் அப்பாலாம்  
கோன் எங்கும் நின்ற குறிபல பாரே. | 11  

1056 |  பராசத்தி மாசத்தி பல்வகை யாலும்  
தராசத்தி யாய்நின்ற தன்மை யுணராய்  
உராசத்தி ஊழிகள் தோறும் உடனே  
பராசத்தி புண்ணிய மாகிய போகமே. | 12  

1057 |  போகஞ்செய் சத்தி புரிகுழ லாளொடும்  
பாகஞ்செய்து ஆங்கே பராசத்தி யாய்நிற்கும்  
ஆகஞ்செய்து ஆங்கே அடியவர் நாள்தொறும்  
பாகஞ்செய் ஞானம் படர்கின்ற கொம்பே. | 13  

1058 |  கொம்புஅனை யாளைக் குவிமுலை மங்கையை  
வம்பவிழ் கோதையை வானவிர் நாடியைச்  
செம்பவ ளத்திரு மேனிச் சிறுமியை  
நம்பி என் உள்ளே நயந்துவைத் தேனே. | 14.  

1059 |  வைத்த பொருளும் மருவுயிர்ப் பன்மையும்  
பத்து முகமும் பரையும் பராபரைச்  
சித்தக் கரணச் செயல்களும் செய்திடும்  
சத்தியும் வித்தைத் தலையவ ளாமே. | 15  

1060 |  தலைவி தடமுலை மேல்நின்ற தையல்  
தொலைவில் தவம்செய்யும் தூய்நெறித் தோகை  
கலைபல வென்றிடும் கன்னியென் உள்ளம்  
நிலைபெற இங்கே நிறைந்துநின் றாளே. | 16  

1061 |  நின்றவள் நேரிழை நீள்கலை யோடுற  
என்றன் அகம்படிந்து ஏழுல கும்தொழ  
மன்றது ஒன்றி மனோன்மனி மங்கலி  
ஒன்றெனொடு ஒன்றிநின்று ஒத்துஅடைத்தாளே. | 17  

1062 |  ஒத்தடங் குங்கம லத்திடை ஆயிழை  
அத்தகை செய்கின்ற ஆய பெரும்பதி  
மத்தடை கின்ற மனோன்மனி மங்கலி  
சித்தடைக் கும்வழி தேர்ந்துண ரார்களே. | 18  

1063 |  உணர்ந்துட னேநிறகும் உள்ளொளி யாகி  
மணங்கமழ் பூங்குழல் மங்கையும் தானும்  
புணர்ந்துட னேநிற்கும் போதருங் காலைக்  
கணிந்தெழு வார்க்குக் கதியளிப் பாளே. | 19  

1064 |  அளியொத்த பெண்பிள்ளை ஆனந்த சுந்தரி  
புளியுறு புன்பழம் போலுள்ள நோக்கித்  
தெளியுறு வித்துச் சிவகதி காட்டி  
ஒளியுற வைத்தென்னை உய்யவுண் டானே. | 20  

1065 |  உண்டில்லை என்றது உருச்செய்து நின்றது  
வண்தில்லை மன்றினுள் மன்னி நிறைந்தது  
கண்டிலர் காரண காரணி தம்மொடு  
மண்டல முன்றுற மன்னிநின் றாளே. | 21  

1066 |  நின்றாள் அவன்தன் உடலும் உயிருமாய்ச்  
சென்றான் சிவகதி சேரும் பராசத்தி  
ஒன்றாக என்னுள் புகுந்துணர் வாகியே  
நின்றான் பரஞ்சுடர் ஏடங்கை யாளே. | 22  

1067 |  ஏடங்கை நங்கை இறைஎங்கள் முக்கண்ணி  
வேடம் படிகம் விரும்பும்வெண் தாமரை  
பாடும் திருமுறை பார்ப்பதி பாதங்கள்  
சூடுமின் சென்னிவாய்த் தோத்திரம் சொல்லுமே. | 23  

1068 |  தோத்திரம் செய்து தொழுது துணையடி  
வாய்த்திட ஏத்தி வழிபடு மாறிடும்  
பார்த்திடும் அங்குச பாசம் பசுங்கரும்  
பார்த்திடும் பூம்பிள்ளை ஆருமாம் ஆதிக்கே. | 24  

1069 |  ஆதி விதமிகுத் தண்தந்த மால்தங்கை  
நீதி மலரின்மேல் நேரிழை நாமத்தைப்  
பாதியில் வைத்துப் பல்காற் பயில்விரல்  
சோதி மிகுந்துமுக் காலமும் தோன்றுமே. | 25  

1070 |  மேதாதி ஈரெட்டும் ஆகிய மெல்லியல்  
வேதாதி நூலின் விளங்கும் பராபரை  
ஆதார மாகியே ஆயந்த பரப்பினள்  
நாதாதி நாதத்து நல்லரு ளாளே. | 26  

1071 |  அருள்பெற்றவர் சொல்ல வாரீர் மனிதர்  
பொருள்பெற்ற சிந்தைப் புவனா பதியார்  
மருளுற்ற சிந்தையை மாற்றி யருமைப்  
பொருளுற்ற சேவடி போற்றுவன் நானே. | 27  

1072 |  ஆன வராக முகத்தி பதத்தினள்  
ஈன வராகம் இடிக்கும் முசலத்தோடு  
ஏனை உழுபடை ஏந்திய வெண்ணகை  
ஊன மறஉணர்ந் தாரஉளத்து ஓங்குமே. | 28  

1073 |  ஓங்காரி என்பாள் அவளொரு பெண்பிள்ளை  
நீங்காத பச்சை நிறத்தை உடையவள்  
ஆங்காரி யாகியே ஐவரைப் பெற்றிட்டு  
ரீங்காரத் துள்ளே இனிதிருந் தாளே. | 29  

1074 |  தானே தலைவி எனநின்ற தற்பரை  
தானே உயிர்வித்துத் தந்த பதினாலும்  
வானோர் தலமும் மனமும்நற் புத்தியும்  
தானே சிவகதி தன்மையும் ஆமே. | 30  

## 6\. வயிரவி மந்திரம்

1075 |  பன்னிரண் டாங்கலை ஆதி பயிரவி  
தன்னில் ஆகாரமும் மாயையும் கற்பித்துப்  
பன்னிரண்டு ஆதியோடு அந்தம் பதினாலும்  
சொல்நிலை சோடம் அந்தம் என்று ஓதிடே. | 1  

1076 |  அந்தம் பதினாலும் அதுவே வயிரவி  
முந்து நடுவும் முடிவும் முதலாகச்  
சிந்தை கமலத்து எழுகின்ற மாசத்தி  
அந்தமும் ஆதியும் ஆகின்றாளே. | 2  

1077 |  ஆகின்ற மூவரும் அங்கே அடங்குவர்  
போகின்ற பூதம் பொருந்து புராதரர்  
சார்கின்ற சாரவுழிச் சாரார் கதிர்பெறப்  
போகுந் திரிபுரை புண்ணியத் தோரே. | 3  

1078 |  புண்ணிய நந்தி புனிதன் திருவாகும்  
எண்ணிய நாட்கள் இருபத்தேழ் சூழ்மதி  
பண்ணிய வன்னி பகலோன் மதியீறு  
திண்ணிய சிந்தைதன் தென்னனும் ஆமே. | 4  

1079 |  தென்னன் திருநந்தி சேவகன் தன்னொடும்  
பொன்னங் கிரியில் பூதலம் போற்றிடும்  
பன்னும் பரிபிடி அந்தம் பகவனோடு  
உன்னும் திரிபுரை ஓதிநின் றானுக்கே. | 5  

1080 |  ஓதிய நந்தி உணரும் திருவருள்  
நீதியில் வேத நெறிவந்து உரைசெய்யும்  
போதம் இருபத்து எழுநாள் புணர்மதி  
சோதி வயிரவி சூலம்வந்து ஆளுமே. | 6  

1081 |  சூலம் கபாலம் கை ஏந்திய சூலிக்கு  
நாலாங் கரமுள நாகபா சாங்குச  
மாலங் லயனறி யாத வடிவுக்கு  
மேல்அங்க மாய்நின்ற மெல்லிய லாளே. | 7  

1082 |  மெல்லியல் வஞ்சி விடமி கலைஞானி  
சொல்லிய கிஞ்சுக நிறமன்னு சேயிழை  
கல்லியல் ஒப்fபது காணும் திருமேனி  
பல்லியல் ஆடையும் பன்மணி தானே. | 8  

1083 |  பன்மணி சந்திர கோடி திருமுடி  
சொன்மணி குண்டலக்காதி உழைக்கண்ணி  
நன்மணி சூரிய சோம நயனத்தள்  
பொன்மணி வன்னியும் பூரிக்கின் றாளே. | 9  

1084 |  பூரித்த பூவிதழ் எட்டினுக்கு உள்ளேயோர்  
ஆரியத் தாள்உண்டுஅங்கு எண்மர் கன்னியர்  
பாரித்த பெண்கள் அறுபத்து நால்வரும்  
சாரித்துத் சத்தியைத் தாங்கள் கண்டாரே. | 10  

1085 |  கண்ட சிலம்பு வளைசங்கு சக்கரம்  
எண்டிசை யோகி இறைவி பராசக்தி  
அண்டமோடு எண்டிசை தாங்கும் அருட்செல்வி  
புண்டரி கத்தினுள் பூசனை யாளே. | 11  

1086 |  பூசனை கெந்தம் புனைமலர் மாகொடி  
யோசனை பஞ்சத்து ஒலிவந்து உரைசெய்யும்  
வாசம்இ லாத மணிமந் திரயோகம்  
தேசம் திகழும் திரிபுரை காணே. | 12  

1087 |  காணும் பலபல தெய்வங்கள் வெவ்வேறு  
பூணும் பலபல பொன்போலத் தோற்றிடும்  
பேணும் சிவனும் பிரமனும் மாயனும்  
காணும் தலைவிநற் காரணி காணே. | 13  

1088 |  காரணி மந்திரம் ஓதுங் கமலத்துப்  
பூரண கும்ப விரேசம் பொருந்திய  
நாரணி நந்தி நடுஅங்கு உரைசெய்த  
ஆரண வேதநூல் அந்தமும் ஆமே. | 14  

1089 |  அந்த நடுவிரல் ஆதி சிறுவிரல்  
வந்த வழிமுறை மாறி உரை செய்யும்  
செந்தமிழ் ஆதி தெளிந்து வழிபடு  
நந்தி இதனை நவம் உரைத்தானே. | 15  

1090 |  உரைத்த நவசத்தி ஒன்று முடிய  
நிரைத்த இராசி நெடுமுறை எண்ணிப்  
பிரைச்சதம் எட்டுமுன் பேசிய நந்தி  
நிரைத்து நியதி நியமம்செய் தானே. | 16  

1091 |  தாமக் குழலி தயைக்கண்ணி உள்நின்ற  
ஏமத்து இருளற வீசும் இளங்கொடி  
ஓமப் பெருஞ்சுடர் உள்எழு நுண்புகை  
மேவித்து அழுதொடு மீண்டது காணே. | 17  

1092 |  காணும் இருதய மந்திர முங்கண்டு  
பேணும் நமஎன்று பேசும் தலைமேலே  
வேணு நடுவு மிகநின்ற ஆகுதி  
பூணு நடுஎன்ற அந்தம் சிகையே. | 18  

1093 |  சிகைநின்ற அந்தக் கவசங்கொண்டு ஆதிப்  
பகைநின்ற அங்கத்தைப் பாரென்று மாறித்  
தொகைநின்ற நேத்திர முத்திரை சூலம்  
வகைநின்ற யோனி வகுத்தலும் ஆமே. | 19  

1094 |  வருத்தம் இரண்டும் சிறுவிரன் மாறிப்  
பொருந்தி அணிவிரல் சுட்டிப் பிடித்து  
நெரித்தொன்ற வைத்து நெடிது நடுவே  
பெருத்த விரல்இரண்டு உள்புக்குப் பேசே. | 20  

1095 |  பேசிய மந்திரம் இராகம் பிரித்துரை  
கூசமி லாத சகாரத்தை முன்கொண்டு  
வாசிப் பிராணன் உபதேசம் ஆகைக்குக்  
கூசியவிந்து வுடன் கொண்டு கூவே. | 21  

1096 |  கூவிய சீவன் பிராணன் முதலாகப்  
பாவிய சவ்வுடன் பண்ணும் யகாரத்தை  
மேவிய மாயை விரிசங்கு முத்திரை  
தேவி நடுவுள் திகழ்ந்துநின் றாளே. | 22  

1097 |  நின்ற வயிரவி நீலி நிசாசரி  
ஒன்றும் இரண்டும் ஒருங்கிய உள்ளத்துச்  
சென்றருள் நாயகி தேவர் பிரானுக்கே  
நன்றருள் ஞாலத்து நாடிடும் சாற்றியே. | 23.  

1098 |  சாற்றிய வேதம் சராசரம் ஐம்பூதம்  
நாற்றிசை முக்கண்ணி நாடும் இருள்வெளி  
தோற்றும் உயிர்ப்பன்மை சோதி பராபரை  
ஆற்றலொடு ஆய்நிற்கும் ஆதி முதல்வியே. | 24  

1099 |  ஆதி வயிரவி கன்னித் துறைமன்னி  
ஓதி உணரில் உடலுயிர் ஈசனாம்  
பேதை உலகிற் பிறவிகள் நாசமாம்  
ஓத உலவாக் கோலம் ஒன்று ஆகுமே. | 25  

1100 |  கோலக் குழவி குலாய புருவத்துள்  
நீலக் குவளை மலரன்ன கண்ணினாள்  
ஆலிக்கும் இன்னமுது ஆனந்த சுந்தரி  
மேலைச் சிவத்தை வெளிப்படுத் தாளே . | 26  

1101 |  வெளிப்படு வித்து விளைவுஅறி வித்துத்  
தெளிப்படு வித்துஎன் சிந்தையின் உள்ளே  
களிப்படு வித்துக் கதிர்ப்படு சோதி  
ஒளிப்படு வித்துஎன்னை உய்ய்க்கொண்டாளே. | 27  

1102 |  கொண்டனள் கோலங் கோடி அநேகங்கள்  
கண்டனள் எண்ணென் கலையின் கண் மாலைகள்  
விண்டனள் மேலை விரிகதிர் மூன்றையும்  
தண்டலை மேல்நின்ற தையல் நல் லாளே. | 28  

1103 |  தையல் நல் லாளைத் தவத்தின் தலைவியை  
மையலை நோக்கும் மனோன்மணி மங்கையைப்  
பையநின் றேத்திப் பணிமின் பணிந்தபின்  
வெய்ய பவம்இனி மேவகி லாவே. | 29  

1104 |  வேயன தோளி விரையுறு மென்மலர்  
ஏய குழலி இளம்பிறை ஏந்திழை  
தூய கடைமுடிச் சூலினி சுந்தரி  
ஏயெனது உள்ளத்து இனிதுஇருந் தாளே. | 30  

1105 |  இனியதென் மூலை இருக்குங் குமரி  
தனியொரு நாயகி தானே தலைவி  
தனிப்படு வித்தனள் சார்வு படுத்து  
நனிப்படு வித்துள்ளம் நாடிநின் றாளே. | 31  

1106 |  நாடிகள் மூன்று நடுஎழ ஞானத்துக்  
கூடி யிருந்த குமரி குலக்கன்னி  
பாடகச் சீறடிப் பைம்பொற் சிலம்பொலி  
ஊடக மேவி உறங்குகின் றாளே. | 32  

1107 |  உறங்கும் அளவில் மனோன்மணி வந்து  
கறங்கும் வளைக்கைக் கழுத்தாரப் புல்லிப்  
பிறங்கொளித் தம்பலம் வாயில் உமிழ்ந்திட்டு  
உறங்கல்ஐ யாஎன்று உபாயம்செய் தாளே. | 33  

1108 |  உபாயம் அளிக்கும் ஒருத்தியென் உள்ளத்து  
அபாயம் அறக்கெடுத்து அன்பு விளைத்துச்  
சுவாவை விளக்கும் சுழியாகத் துள்ளே  
அவாவை அடக்கிவைத்து அஞ்சல்என் றாளே. | 34  

1109 |  அஞ்சொல் மொழியாள் அருந்தவப் பெண்பிள்ளை  
செஞ்சொல் மடமொழி சீருடைச் சேயிழை  
தஞ்சமென்று எண்ணித்தன் சேவடி போற்றுவார்க்கு  
இன்சொல் அளிக்கும் இறைவியென் றாரே. | 35  

1110 |  ஆருயி ராயும் அருந்தவப் பெண்பிள்ளை  
காரியல் கோதையுள் காரணி நாரணி  
ஊரும் உயிரும் உலகும் ஒடுக்கிடும்  
கோரியென் உள்ளம் குலாவிநின் றாளே. | 36  

1111 |  குலாவிய கோலக் குமரியென் னுள்ளம்  
நிலாவி யிருந்து நெடுநாள் அணைந்தும்  
உலாவி இருந்துணர்ந்து உச்சியின் உள்ளே  
கலாவி இருந்த கலைத்தலை யாளே. | 37  

1112 |  கலைத்தலை நெற்றியோர் கண்ணுடைக் கண்ணுள்  
முலைத்தலை மங்கை முயங்கி இருக்கும்  
சிலைத்தலை யாய தெரிவினை நோக்கி  
அலைத்தபூங் கொம்பினள் அங்கிருந் தாளே. | 38  

1113 |  இருந்தனள் ஏந்திழை என்னுள்ளம் மேவிப்  
பொருந்திய நால்விரல் புக்கனள் புல்லித்  
திருந்திய தாணுவில் சேர்ந்துடன் ஒன்fறி  
அருந்தவம் எய்தினள் ஆதியி னாளே. | 39  

1114 |  ஆதி அனாதி அகாரணி காரணி  
சோதிய சோதி சுகபர சந்தரி  
மாது சமாதி மனோன்மணி மங்கலி  
ஓதிஎன் உள்ளத்து உடன்இயைந் தாளே. | 40  

1115 |  இயைந்தனள் ஏந்திழை என்உள்ளம் மேலி  
நயந்தனள் அங்கே நமசிவ என்னும்  
அயன்தனை ஓரும் பதமது பற்றும்  
பெயர்ந்தனள் மற்றும் பிதற்றுஅறுத் தாளே. | 41  

1116 |  பிதற்றிக் கழிந்தனர் பேதை மனிதர்  
முயற்றியின் முற்றி அருளும் முதல்வி  
கயற்றிகழ் முக்கண்ணுங் கம்பலைச் செவ்வாய்  
முகத்தருள் நோக்கமும் முன்னுள்ள தாமே. | 42  

1117 |  உள்ளத்து இதயத்து நெஞ்சத்தொரு மூன்றுள்  
பிள்ளைத் தடம்உள்ளே பேசப் பிறந்தது  
வள்ளல் திருவின் வயிற்றுனுள் மாமாயைக்  
கள்ள ஒளியின் கருத்தாகுங் கன்னியே. | 43  

1118 |  கன்னியுங் கன்னி அழிந்தனள் காதலி  
துன்னியங fகைவரைப் பெற்றனள் தூய்மொழி  
பன்னிய நன்னூற் பகவரும் அங்குள  
என்னேஇம் மாயை இருளது தானே. | 44  

1119 |  இருளது சத்தி வெளியதுஎம் அண்ணல்  
பொருளது புண்ணியர் போகத்துள் இன்பம்  
தெருளது சிந்தையைத் தெய்வம்என்று எண்ணில்  
அருளது செய்யும்எம் ஆதிப் பிரானே. | 45  

1120 |  ஆதி அனாதியும் ஆய பராசக்தி  
பாதிபராபரை மேலுறை பைந்தொடி  
மாது சமாதி மனோன்மணி மங்கலி  
ஓதும்என் உள்ளத்து உடன்முகிழ்த் தாளே. | 46  

1121 |  ஓதிய வண்ணம் கலையின் உயர்கலை  
ஆதியில் வேதமே யாம்என்று அறிகிலர்  
சாதியும் பேதமும் தத்துவ மாய்நிற்பன்  
ஆதியென்று ஓதினள் ஆவின் கிழத்தியே. | 47  

1122 |  ஆவின் கிழத்திநல் ஆவடு தண்துறை  
நாவின் கிழத்தி நலம்புகழ்ந்து ஏத்திடும்  
தேவின் கிழத்தி திருவாம் சிவமங்கை  
மேவும் கிழத்தி வினைகடிந் தாளே. | 48  

1123 |  வினைகடிந் தார்உள்ளத்து உள்ளொளி மேவித்  
தனைஅடைந் தோர்க்கெல்லாம் தத்துவ மாய்நிற்பள்  
எனைஅடிமை கொண்ட ஏந்திழை ஈசன்  
கணவனைக் காண அனாதியும் ஆமே. | 49  

1124 |  ஆதி அனாதி அகாரணி காரணி  
வேதமது ஆய்ந்தனள் வேதியர்க் காய்நின்ற  
சோதி தனிச்சுடர் சொரூபமாய் நிற்கும்  
பாதி பராபரை பன்னிரண்டு ஆதியே. | 50  

## 7\. பூரண சக்தி

1125 |  அளந்தேன் அகலிடத்து அந்தமும் ஈறும்  
அளந்தேன் அகலிடத்து ஆதிப் பிரானை  
அளந்தேன் அகலிடத்து ஆணொடு பெண்ணும்  
அளந்தேன் அவனருள் ஆய்ந்துணர்ந் தேனே. | 1  

1126 |  உணர்ந்திலர் ஈசனை ஊழிசெய் சக்தி  
புணர்ந்தது பூரணம் புண்ணியர் தங்கள்  
கணங்களைத் தன்னருள் செய்கின்ற கன்னி  
கொணர்ந்த வழிகொண்டு கும்பகமாமே. | 2  

1127 |  கும்பக் களிறுஐந்தும் கோலொடு பாகனும்  
வம்பில் திகழும் மணிமுடி வண்ணனும்  
இன்பக் கலவி இனிதுறை தையலும்  
அன்பிற் கலவியுள் ஆயொழிந் தாரே. | 3  

1128 |  இன்பக் கலவியில் இட்டொழு கின்றதோர்  
அன்பிற் புகவல்ல னாம்எங்கள் அப்பனும்  
துன்பக் குழம்பில் துயருறும் பாசத்துள்  
என்பிற் பாரசக்தி என்னம்மை தானே. | 4  

1129 |  என்னம்மை என்னப்பன் என்னும் செருக்கற்று  
உன்னம்மை ஊழித் தலைவனும் அங்குளன்  
மன்னம்மை யாகி மருவி உரைசெய்யும்  
பின்னம்மை யாய்நின்ற பேர்நந்தி தானே. | 5  

1130 |  தார்மேல் உறைகின்ற தண்மலர் நான்முகன்  
பார்மேல் இருப்பதொரு நூறு தானுள  
பூமேல் உறைகின்ற போதகம் வந்தனள்  
நாமேல் உறைகின்ற நாயகி ஆணையே. | 6  

1131 |  ஆணையமாய்வருந் தாதுள் இருந்தவர்  
மாணைய மாய மனத்தை ஒருக்கிப்பின்  
பாணைய மாய பரத்தை அறிந்தபின்  
தாணைய மாய தானதனன் தானே. | 7  

1132 |  தானே எழுந்தஇத் தத்துவ நாயகி  
வானோர் எழுந்து மதியை விளக்கினள்  
தேனார் எழகின்ற தீபத்து ஒளியுடன்  
மானே நடமுடை மன்றறி யீரே. | 8  

1133 |  அறிவான மாயையும் ஐம்புலக் கூட்டத்து  
அறிவான மங்கை அருளது சேரில்  
பிரியா அறிவறி வார்உளம் பேணும்  
நெறியாய சித்த நிறைந்திருந் தாளே. | 9  

1134 |  இரவும் பகலும் இலாத இடத்தே  
குரவம் செய்கின்ற குழலியை நாடி  
அரவம்செய் யாமல் அருளுடன் தூங்கப்  
பருவம்செய் யாததோர் பாலனும் ஆமே. | 10  

1135 |  பாலனும் ஆகும் பராசத்தி தன்னோடு  
மேலனு காவிந்து நாதங்கள் விட்டிட  
மூலம தாமெனும் முத்திக்கு நேர்படச்  
சாலவு மாய்நின்ற தற்பரத் தானே. | 11  

1136 |  நின்ற பராசக்தி நீள்பரன் தன்னோடு  
நின்றறி ஞானமும் இச்சையு மாய் நிற்கும்  
நன்றறி யும்கிரி யாசக்தி நண்ணவே  
மற்றன வற்றுள் மருவிடுந் தானே. | 12  

1137 |  மருவொத்த மங்கையும் தானும் உடனே  
உருவொத்துநின்றமை ஒன்றும் உணரார்  
கருவொத்து நின்று கலக்கின போது  
திருவொத்த சிந்தைவைத்து எந்தைநின் றானே. | 13  

1138 |  சிந்தையின் உள்ளே திரியும் சிவசத்தி  
விந்துவும் நாதமும் ஆயே விரிந்தனள்  
சந்திர பூமி சடாதரி சாத்தவி  
அந்தமொடு ஆதிய தாம்வண் ணத்தாளே. | 14  

1139 |  ஆறி யிருந்த அமுத பயோதரி  
மாறி யிருந்த வழியறி வாரில்லை  
தேறி யிருந்துநல் தீபத்து ஒளியுடன்  
ஊறி யிருந்தனள் உள்ளுடை யார்க்கே. | 15  

1140 |  உடையவன் அங்கி உருத்திர சோதி  
விடையவன் ஏறி விளங்கி இருக்கும்  
கடையவர் போயிடும் கண்டவர் நெஞ்சத்து  
அடையது வாகிய சாதகர் தாமே. | 16  

1141 |  தாமேல் உறைவிடம் ஆறிதழ் ஆனது  
பார்மேல் இதழ்பழி னெட்டிரு நூறுன  
பூமேல் உறைகின்ற புண்ணியம் வந்தனள்  
பார்மேல் உறைகின்ற பைந்தொடி யாளே. | 17  

1142 |  பைந்தொடி யாளும் பரமன் இருந்திடத்  
திண்கொடி யாகத் திகழ்திரு சோதியாம்  
விண்கொடி யாகி விளங்கி வருதலால்  
பெண்கொடி யாக நடந்தது உலகே. | 18  

1143 |  நடந்தது அம்மலர் நாலுடன் அஞ்சாய்  
இருந்தனர் கன்னிகள் எட்டுடன் ஒன்றாய்ப்  
படர்ந்தது தன்வழி பங்கயத் துள்ளே  
தொடர்ந்தது உள்வழி சோதி யடுத்தே. | 19  

1144 |  அடுக்குத் தாமரை ஆதி இருப்பிடம்  
எடுக்கும் தாமரை இல்லகத்து உள்ளது  
மடுக்கும் தாமரை மத்தகச் தேசெல  
முடுக்கும் தாமரை முச்சது ரத்தே. | 20  

1145 |  முச்சது ரத்தே எழுந்த முளைச்சுடர்  
எச்சது ரத்தும் இடம்பெற ஓடிடக்  
கைச்சது ரத்துக் கடந்துள் ஒளிபெற  
எச்சது ரத்தும் இருந்தனள் தானே. | 21  

1146 |  இருந்தனள் தன்முகம் ஆறொடு நாலாய்ப்  
பரந்தன வாயு திசை தோறும்  
குவிந்தன முத்தின் முகவொளி நோக்கி  
நடந்தது தேறல் அதோமுகம் அம்பே. | 22  

1147 |  அம்பன்ன கண்ணி அரிவை மனோன்மணி  
கொம்பன்ன நுண்ணிடை கோதை குலாவிய  
செம்பொன்செய் யாக்கை செறிகமழ் நாடொறும்  
நம்பனை நோக்கி நவிலுகின் றா\ளே. | 23  

1148 |  நவிலும் பெருந்தெய்வம் நான்மறைச் சத்தி  
துகிலுடை யாடை நிலம்பொதி பாதம்  
அகிலமும் அண்ட முழுதும் செம்மாந்தும்  
புகலும்முச் சோதி புனையநிற் பாளே. | 24  

1149 |  புனையவல் லாள் புவனத்துஇறை எங்கள்  
வனையவல் லாள் அண்டகோடிகள் உள்ளே  
புனையவல் லாள்மண் லடத்தொளி தன்னைப்  
புனையவல் லாளையும் போற்றியென் பேனே. | 25  

1150 |  போற்றியென் பேன்புவ னாபதி அம்மையென்  
ஆற்றலுள் நிற்கும் அருந்தவப் பெண்பிள்ளை  
சீற்றங் கடிந்த திருநுதற் சேயிழை  
கூற்றம் துரக்கின்ற கொள்பைந் தொடியே. | 26  

1151 |  தொடியார் தடக்கைச் சுகோதய சுந்தரி  
வடிவார் திரிபுரை யாமங்கை கங்கைச்  
செடியார் வினைகெடச் சேர்வரை என்றென்  
அடியார் வினைகெடுத்து ஆதியும் ஆமே. | 27  

1152 |  மெல்லிசைப் பாவை வியோமத்தின் மென்கொடி  
பல்லிசைப் பாவை பயன்தரு பைங்கொடி  
புல்லிசைப் பாவை யைப் போகத் துரந்திட்டு  
வல்லிசைப் பாவை மனம்புகுந் தானே. | 28  

1153 |  தாவித தவப்பொருள் தான்அவன் எம்இறை  
பாவித்து உலகம் படைக்கின்ற காலத்து  
மேவிப் பராசக்தி மேலொடு கீழ்தொடர்ந்து  
ஆவிக்கும் அப்பொருள் தானது தானே. | 29  

1154 |  அதுஇது என்பர் அவனை அறியார்  
கதிவர நின்றதோர் காரணம் காணார்  
மதுவிரி பூங்குழல் மாமங்கை நங்கை  
திதமது உன்னார்கள் தேர்ந்துஅறி யாரே. | 30  

## 8\. ஆதாரவாதேயம்

1155 |  நாலிதழ் ஆறில் அவிர்ந்தது தொண்ணூறு  
தானிதழ் ஆனவை நாற்பத்து நாலுள  
பாலிதழ் ஆனவள் பங்கய மூலமாய்த்  
தானிதழ் ஆகித் தரித்திருந் தாளே. | 1  

1156 |  தரித்திருந் தாள்அவள் தண்ணொளி நோக்கி  
விரித்திருந் தாள்அவள் வேதப் பொருளைக்  
குறித்திருந் தாள்அவள் கூறிய ஐந்து  
மறித்திருந் தாள்அவள் மாதுநல் லாளே. | 2  

1157 |  மாதுநல் லாளும் மணாளன் இருந்திடப்  
பாதிநல் லாளும் பகவனும் ஆனது  
சோதிநல் லாளைத் துணைப் பெய்ய வல்லிரேல்  
வேதனை தீர்தரும் வௌfளடை யாமே. | 3  

1158 |  வௌfளடை யான்இரு மாமிகு மாமலர்க்  
கள்ளடை யாரக் கமழ்குழ லார்மனம்  
மள்ளடை யானும் வகைத்திற மாய்நின்ற  
பெண்ணொரு பாகம் பிறவிப் பெண் ஆமே. | 4  

1159 |  பெண்ணொரு பெண்ணை புணர்ந்திடும் பேதைமை  
பெண்ணிடை ஆணும் பிறந்து கிடந்தது  
பெண்ணுடை ஆண்என் பிறப்பறிந்து ஈர்க்கின்ற  
பெண்ணுடை ஆணிடைப் பேச்சற்ற வாறே. | 5  

1160 |  பேச்சற்ற நற்பொருள் காணும் பெருந்தகை  
மாச்சற்ற சோதி மனோன்மணி மங்கையாங்  
காச்சற்ற சோதி கடவு ளுடன்புணர்ந்து  
தாச்சற்றெ னுள்புகுந் தாலிக்கும் தானே. | 6  

1161 |  ஆலிக்குங் கன்னி அரிவை மனோன்மணி  
பாலித்து உலகில் பரந்துபெண் ஆகும்  
வேலைத் தலைவியை வேத முதல்வியை  
ஆலித்து ஒருவன் உகந்துநின் றானே. | 7  

1162 |  உலந்துநின் நான்நம்பி ஒண்ணுதற் கண்ணோடு  
உகந்துநின் றான்நம் உழைபுக நோக்கி  
உகந்துநின் றான்இவ் வுலகங்கள் எல்லாம்  
உகந்துநின் றான்அவன் தன்தோள் தொகுத்தே. | 8  

1163 |  குத்து முலைச்சி குழைந்த மருங்கினள்  
துத்தி விரிந்த சுணங்கினள் தூமொழி  
புத்தகச் சீறடிப் பாவை புணர்வினைத்  
தொத்த கருத்துச் சொல்லகில் லேனே. | 9  

1164 |  சொல்லஒண்ணாத அழற்பொதி மண்டலம்  
சொல்லஒண் னாத திகைத்தங்கு இருப்பர்கள்  
வெல்லஒண் ணாத வினைத்தனி நாயகி  
மல்லஒண் ணாத மனோன்மணி தானே. | 10  

1165 |  தானே இருநிலம் தாங்கிலிண் ணாய்நிற்கும்  
தானே சுடும்அங்கி ஞாயிறும் திங்களும்  
தானே மழைபொழி தையலுமாய் நிற்கும்  
தானே வடவரைத் தண்கடற் கண்ணே. | 11  

1166 |  கண்ணுடை யாளைக் கலந்தங்கு இருந்தவர்  
மண்ணுடை யாரை மனித்தரிற் கூட்டொணப்  
பண்ணுடை யார்கள் பதைப்பற்று இருந்தவர்  
விண்ணுடை யார்களை மேலுறக் கண்டே. | 12  

1167 |  கண்டுஎன் திசையும் கலந்து வருங்கன்னி  
பண்டுஎன் திசையும் பராசக்தி யாய்நிற்கும்  
விண்டுஎன் திசையும் விரைமலர் கைக்கொண்டு  
தொண்டுஎன் திசையும் தொழநின்ற கன்னியே . | 13  

1168 |  கன்னி ஔiயென நின்றஇச் சந்திரன்  
மன்னி யிருக்கின்ற மாளிகை செந்நிறம்  
சென்னி யிருப்பிடம் சேர்பதி னாறுடன்  
பன்னி யிருப்பப் பராசக்தி யாமே. | 14  

1169 |  பராசத்தி என்றென்று பல்வகை யாலும்  
தராசத்தி யான தலைப்பிர மாணி  
இராசத்தி யாமள ஆகமத் தாளாகும்  
குராசத்தி கோலம் பலவுணர்ந் தேனே. | 15  

1170 |  உணர்ந்த உலகு ஏழையும் யோகினி சத்தி  
உணர்ந்துஉயி ராய்நிற்கும் உன்னதன் ஈசன்  
புணர்ந்தொரு காலத்துப் போகமது ஆதி  
இணைந்து பரமென்று இசைந்துஇது தானே. | 16  

1171 |  இதுஅப் பெருந்தகை எம்பெரு மானும்  
பொதுஅக் கல்வியும் போகமும் ஆகி  
மது அக் குழலி மனோன்மணி மங்கை  
அதுஅக் கல்வியுள் ஆயுழி யோகமே. | 17  

1172 |  யோகநற் சத்தி ஔiபீடம் தானாகும்  
யோகநற் சத்தி ஔiமுகம் தெற்காகும்  
யோகநற் சத்தி உதர நடுவாகும்  
யோகநற் சத்திதான் உத்தரந் தேரே. | 18  

1173 |  தேர்ந்தெழு மேலாம் சிவன்அங்கி யோடுற  
வார்ந்தெழு மாயையும் அந்தம தாய்நிற்கும்  
ஓர்ந்தெழு விந்துவும் நாதமும் ஓங்கிட  
கூர்ந்தெழு கின்றனள் கோல்வளை தானே. | 19  

1174 |  தானான ஆறுஎட்ட தாம்பரைக் குண்மிசை  
தானான ஆறும்ஈ ரேழும் சமகலை  
தானான விந்து சகமே பரமெனும்  
தானாம் பரவா தனையெனத் தக்கதே. | 20  

1175 |  தக்க பராவித்தை தானிரு பானேழில்  
தக்கெழும் ஓர்உத் திரம்சொல்லச் சொல்லவே  
மிக்கிடும் எண்சக்தி வெண்ணிற முக்கண்ணி  
தொக்க கதையோடு தொன்முத் திரையாளே. | 21  

1176 |  முத்திரை மூன்றின் முடிந்தமெய்ஞ் ஞானத்தன்  
தத்துவ மாய்அல்ல வாய சகலத்தள்  
வைத்த பராபர னாய பராபரை  
சத்தியும் ஆனந்த சத்தியும் கொங்கே. | 22  

1177 |  கொங்குஈன்ற கொம்பின் குரும்பைக் குலாங்கன்னி  
பொங்கிய குங்குமத் தொளி பொருந்தினள்  
அங்குச பாசம் எனும்அகி லம் கனி  
தங்கும் அவள்மனை தான்அறி வாயே. | 23  

1178 |  வாயு மனமும் கடந்த மனோன்மணி  
பேயும் கணமும் பெரிதுடைப் பெண்பிள்ளை  
ஆயும் அறிவும் கடந்த அரனுக்குத்  
தாயும் மகளும்நல் தாரமும் ஆமே. | 24  

1179 |  தாரமும் ஆகுவள் தத்துவ மாய்நிற்பள்  
காரண காரிய மாகும் கலப்பினள்  
பூரண விந்து பொதிந்த புராதனி  
பாரள வாந்திசை பத்துடை யாளே. | 25  

1180 |  பத்துமுடை யாள்நம் பராசத்தி  
வைத்தனள் ஆறங்க நாலுடன் தான்வேதம்  
ஒத்தனள் ஆதாரம் ஒன்றுடன் ஓங்கியே  
நித்தமாய் நின்றாள்எம் நேரிழை கூறே. | 26  

1181 |  கூறிய கன்னி குலாய புருவத்தள்  
சீறிய ளாய்உல கேழும் திகழ்ந்தவள்  
ஆரிய நங்கை அமுத பயோதரி  
பேருயி ராளி பிறிவறுத் தாளே . | 27  

1182 |  பிறிவின்றி நின்ற பெருந்தகைப் பேதை  
குறியொன்றி நின்றிடும் கோமளக் கொம்பு  
பொறியொன்றி நின்று புணர்ச்சிசெய் தாங்கே  
அறிவொன்றி நின்றனள் ஆருயி ருள்ளே. | 28  

1183 |  உள்ளத்தின் உள்ளே உடனிருந்து ஐவர்தம்  
கள்ளத்தை நீக்கிக் கலந்துட னேபுல்கிக்  
கொள்ளத் தவநெறி கூடிய இன்பத்து  
வள்ளல் தலைவி மருட்டிப் புரிந்தே. | 29  

1184 |  புரிந்தருள் செய்கின்ற போகமா சத்தி  
இருந்தருள் செய்கின்ற இன்பம் அறியார்  
பொருந்தி யிருந்த புதல்விபூ வண்ணத்து  
இருந்த இலக்கில் இனிதிருந் தாளே. | 30  

1185 |  இருந்தனள் ஏந்திழை என்னுளம் மேவித்  
திருந்து புணர்ச்சியில் தேர்ந்துணர்ந்து உன்னி  
நிரந்தர மாகிய நிரதி சயமொடு  
பொருந்த விலக்கில் புணர்ச்சி அதுவே. | 31  

1186 |  அதுஇது என்னும் அவாவினை நீக்கித்  
துதியது செய்து சுழியுற நோக்கில்  
விதியது தன்னையும் வென்றிட லாகும்  
மதிமல ராள்சொன்ன மண்டலம் மூன்றே. | 32  

1187 |  மூன்றுள மண்டலம் மோகினி சேர்விடம்  
ஏன்றுள ஈராறு எழுகலை உச்சியில்  
தோன்றும் இலக்குற ஆகுதல் மாமாயை  
ஏன்றனள் ஏழிரண்டு இந்துவோடு ஈறே. | 33  

1188 |  இந்துவின் நின்றொழு நாதம் இரவிபோல்  
வந்துபின் நாக்கின் மதித்தெழு கண்டத்தில்  
உந்திய சோதி இதயத்து எழும்ஒலி  
இந்துவின் மேலுற்ற ஈறது தானே. | 34  

1189 |  ஈறது தான்முதல் எண்ணிரண்டு ஆயிரம்  
மாறுதல் இன்றி மனோவச மாய் எழில்  
தூறது செய்யும் சுகந்தச் சுழியது  
பேறது செய்து பிறந்திருந் தாளே. | 35  

1190 |  இருந்தனள் ஏந்திழை ஈறதி லாகத்  
திருந்திய ஆனந்தம் செந்நெறி நண்ணிப்  
பொருந்து புவனங்கள் போற்றிசெய்து ஏத்தி  
வருந்த இருந்தனள் மங்கைநல் லாளே. | 34  

1191 |  மங்கையும் மாரனும் தம்மொடு கூடிநின்று  
அங்குலி கூட்டி அகம்புறம் பார்த்தனர்  
கொங்கைநல் லாளும் குமாரர்கள் ஐவரும்  
தங்களின் மேவிச் சடங்குசெய் தாரே. | 35  

1192 |  சடங்கது செய்து தவம்புரி வார்கள்  
கடந்தனின் உள்ளே கருதுவர் ஆகில்  
தொடர்ந்தெழு சோதி துளைவழி ஏறி  
அடங்கிடும் அன்பினது ஆயிழை பாலே. | 36  

1193 |  பாவித் திருக்கும் பனிமலர் ஆறினும்  
ஆலித் திருக்கும் அவற்றின் அகம்படி  
சீலத்தை நீக்கத் திகழ்ந்தெழு மந்திரம்  
மூலத்து மேலது முத்தது வாமே. | 37  

1194 |  முத்து வதனத்தி முகந்தொறும் முக்கண்ணி  
சத்தி சதிரி சகளி சடாதரி  
பத்துக் கரத்தி பராபரன் பைந்தொடி  
வித்தகி என்னுளம் மேவிநின் றாளே. | 38  

1195 |  மேவிய மண்டலம் மூன்றுடன் கீழ்எரி  
தாவிய நற்பதத் தள்மதி யங்கதிர்  
மூவரும் கூடி முதல்வியாய் முன்நிற்பார்  
ஓவினும் மேலிடும் உள்ளொளி யாமே. | 39  

1196 |  உள்ளொளி மூவிரண்டு ஓங்கிய அங்கங்கள்  
வௌfளொளி அங்கியின் மேவி அவரொடும்  
கள்ளவிழ் கோதை கலந்துடனே நிற்கும்  
கொள்ள விசுத்திக் கொடியமு தாமே. | 40  

1197 |  கொடியதுஇ ரேகை குருவுள் இருப்பப்  
படியது வாருணைப் பைங்கழல் ஈசன்  
வடிவது ஆனந்தம் வந்து முறையே  
இடுமுதல் ஆறங்கம் ஏந்திழை யாளே. | 41  

1198 |  ஏந்திழை யாளும் இறைவர்கள் மூவரும்  
காந்தாரம் ஆறும் கலைமுதல் ஈரெட்டும்  
ஆந்த குளத்தியும் மந்திரர் ஆயவும்  
சார்ந்தனர் ஏத்த இருந்தனள் சத்தியே. | 42  

1199 |  சத்தியென் பாளொரு சாதகப் பெண்பிள்ளை  
முத்திக்கு நாயகி என்பது அறிகிலர்  
பத்தியைப் பாழில் உகுத்தஅப் பாவிகள்  
கத்திய நாய்போல் கதறுகின் றாரே. | 43  

1200 |  ஆரே திருவின் திருவடி காண்பார்கள்  
நேரே நின்றுஓதி நினையவும் வல்லார்க்குக்  
காரேர் குழலி கமல மலரன்ன  
சீரேயும் சேவடி சிந்தைவைத் தாளே. | 44  

1201 |  சிந்தையில் வைத்துச் சிராதியி லேவைத்து  
முந்தையில் வைத்துத்தம் மூலத்திலே வைத்து  
நிந்தையில் வையா நினைவதிலே வைத்துச்  
சந்தையில் வைத்துச் சமாதி செய் வீரே. | 47  

1202 |  சமாதிசெய்வார்கட்குத் தான் முத லாகிச்  
சிவாதியி லாரும் சிலைநுத லாளை  
நவாதியி லாக நயந்தது ஓதில்  
உவாதி அவளுக்கு உறைவில தாமே. | 48  

1203 |  உறைபதி தோறும் முறைமுறை மேவி  
நறைகமழ் கோதையை நாடொறும் நண்ணி  
மறையுட னேநிற்கும் மற்றுள்ள நான்கும்  
இறைதினைப் போதினில் எய்திடலாமே. | 49  

1204 |  எய்திட லாகும் இருவினை யின்பயன்  
கொய்தளிர் மேனிக் குமரி குலாங்கன்னி  
மைதவழ் கண்ணிநன் மாதுரி கையொடு  
கைதவம் இன்றி கருத்துறும் வாறே. | 50  

1205 |  கருத்துறுங் காலம் கருது மனமும்  
திருத்திஇ இருந்தவை சேரு நிலத்து  
ஒருத்தியை உன்னி உணர்ந்திடு மண்மேல்  
இருத்திடும் எண்குணம் எய்தலும் ஆமே. | 51  

1206 |  ஆமையொன்று ஏறி அகம்படி யான்என  
ஓம்என்று ஓதிஎம் உள்ளொளி யாய்நிற்கும்  
தாம நறுங்குழல் தையலக் கண்டபின்  
சோம நறுமலர் சூழநின் றாளே. | 52  

1207 |  சூடிடும் அங்குச பாசத் துளைவழி  
கூடும் இருவளைக் கோலக்கைக் குண்டிகை  
நாடும் இருபத நன்னெடு ருத்திரம்  
ஆடிடும் சீர்புனை ஆடக மாமே. | 53  

1208 |  ஆயமன் மால்அரன் ஈசன் சதாசிவன்  
தாமடி சூழநின்று எய்தினார் தம்பதம்  
காமனும் சாமன் இரவி கனலுடன்  
சோமனும் வந்தடி சூடநின் றாளே. | 54  

1209 |  சூடும் இளம்பிறை சூலி கபாலினி  
நீடும் இளங்கொடி நின்மலி நேரிழை  
நாடி நடுவிடை ஞானம் உருவநின்று  
ஆடும் அதன்வழி அண்ட முதல்வியே. | 55  

1210 |  அண்டமுதலாய் அவனிபரி யந்தம்  
கண்டதுஒன்று இல்லைக் கனங்குழை அல்லது  
கண்டதும் கண்டியும் ஆகி ய காரணம்  
குண்டிகை கோளிகை கண்டத ளாலே. | 56  

1211 |  ஆலம்உண் டான்அமுது ஆங்கவர் தம்பதம்  
சாலவந்து எய்தும் தவத்துஇன்பம் தான்வரும்  
கோலிவந்து எய்தும் குவிந்த பதவையோடு  
ஏலவந்து ஈண்டி இருந்தனள் மேலே. | 57  

1212 |  மேலாம் அருந்தவம் மேன்மேலும் வந்தெய்தக்  
காலால் வருந்திக் கழிவர் கணத்திடை  
நாலா நளினநின்று ஏத்திநட் டுச்சிதன்  
மேலாம் எழுத்தினள் ஆமத்தி னாளே. | 58  

1213 |  ஆமத்து இனிதிருந்து அன்ன மயத்தினள்  
ஓமத்தி லேயும் ஒருத்தி பொருந்தினள்  
நாம் நமசிவ என்றுஇருப்பார்க்கு  
நேமத் துணைவி நிலாவிநின் றாளே. | 59  

1214 |  நிலாமய மாகிய நீள்படி கத்தின்  
சிலாமய மாகும் செழுந்த ரளத்தின்  
சுலாமய மாகும் சுரிகுழற் கோதை  
கலாமய மாகக் கலந்துநின் றாளே. | 60  

1215 |  கலந்துநின் றாள்கன்னி காதல னோடும்  
கலந்துநின் றாள்உயிர் கற்பனை எல்லாம்  
கலந்துநின் றாள்கலை ஞானங்கள் எல்லாம்  
கலந்துநின் றாள்கன்னி காலமு மாயே. | 61  

1216 |  காலவி எங்கும் கருத்தும் அருத்தியும்  
கூலவி ஒன்றாகும் கூட இழைத்தனள்  
மாலின் மாகுலி மந்திர சண்டிகை  
பாலினி பாலவன் பாகம் தாமே. | 62  

1217 |  பாகம் பராசத்தி பைம்பொன் சடைமுடி  
ஏகம் இருதயம் ஈரைந்து திண்புயம்  
மோக முகம்ஐந்து முக்கண் முகந்தொறும்  
நுaகம் உரித்து நடஞ்செய்யும் நாதர்க்கே. | 63  

1218 |  நாதனும் நால்ஒன் பதின்மரும் கூடிநின்று  
ஓதிடும் கூட்டங்கள் ஓர் ஐந்து உளஅவை  
வேதனும் ஈரொன்ப தின்மரும் மேவிநின்று  
ஆதியும் அந்தமும் ஆகிநின் றாளே. | 64  

1219 |  ஆகின்ற நாள்கலை ஐம்பத்து ஒருவர்கள்  
ஆகிநின் றார்களில் ஆருயி ராம்அவள்  
ஆகிநின் றாளுடன் ஆகிய சக்கரத்து  
ஆகிநின் றான்அவன் ஆயிழை பாடே. | 65  

1220 |  ஆயிழை யாளொடும் ஆதிப் பரமிடம்  
ஆயதொர் அண்டவை யாறும் இரண்டுள  
ஆய மனந்தொறு அறுமுகம் அவைதனில்  
ஏயவார் குழலி இனிதுநின் றாளே. | 66  

1221 |  நின்றனள் நேரிழை யோடுடன் நேர்பட  
இன்றென் அகம்படி ஏழு உயிர்ப்பெய்தும்  
துன்றிய ஓர்ஒன் பதின்மரும் சூழலுள்  
ஒன்றுயர் ஓதி உணர்ந்துநின் றாளே. | 67  

1222 |  உணர்ந்தெழு மந்திரம் ஓம்எனும் உள்ளே  
மணந்தெழும் ஆங்கதி யாகிய தாகும்  
குணந்தெழு சூதனும் சூதியும் கூடிக்  
கணந்தெழும் காணும்அக் காமுகை யாமே. | 68  

1223 |  ஆமது அங்கியும் ஆதியும் ஈசனும்  
மாமது மண்டல மாருதம் ஆதியும்  
ஏமது சீவன் சிகையங்கு இருண்fடிடக்  
கோமலர்க் கோதையும் கோதண்ட மாகுமே. | 69  

1224 |  ஆகிய கோதண்டத் தாகு மனோன்மணி  
ஆகிய ஐம்பத்துடனே அடங்கிடும்  
ஆகும் பராபரை யோடுஅப் பரையவள்  
ஆகும் அவள்ஐங் கருமத்தள் தானே. | 70  

1225 |  தானிகழ fமோகினி சார்வண யோகினி  
போன மயமுடை யார்அடி போற்றுவர்  
ஆனவர் ஆவியின் ஆகிய அச்சிவம்  
தானாம் பரசிவம் மேலது தானே. | 71  

1226 |  தானந்த மேலே தருஞ்சிகை தன்னுடன்  
ஆனந்த மோகினி யாம்பொன் திருவொடு  
மோனையில் வைத்து மொழிதரு கூறது  
ஆனவை யோமெனும் அவ்வுயிர் மார்க்கமே. | 72  

1227 |  மார்க்கங்கள் ஈன்ற மனோன்மணி மங்கலி  
யார்க்கும் அறிய அரியாள் அவளாகும்  
வாக்கும் மனமும் மருவி ஒன்றாய் விட்ட  
நோக்கும் பெருமைக்கு நுண்ணறிவு ஆமே. | 73  

1228 |  நுண்ணறி வாகும் நுழைபுலன் மாந்தர்க்குப்  
பின்னறி வாகும் பிரான்அறிவு அத்தடம்  
செந்நெறி யாகும் சிவகதி சேர்வார்க்குத்  
தன்னெறி யாவது சன்மார்க்கம் ஆமே. | 74  

1229 |  சன்மார்க்க மாகச் சமைதரு மார்க்கமும்  
துன்மார்க்க மானவை எல்லாம் துரந்திடும்  
நன்மார்க்க தேவரும் நன்னெறி யாவதும்  
சன்மார்க்க தேவியும் சத்தியென் பாளே. | 75  

1230 |  சத்தியம் நானும் சயம்புவம் அல்லது  
முத்தியை யாரும் முதல்அறி வாரில்லை  
அத்திமேல் வித்திடில் அத்தி பழுத்தக்கால்  
மத்தியில் ஏற வழியது வாமே. | 76  

1231 |  அதுஇது என்றுஅவ மேகழி யாதே  
மதுவிரி பூங்குழல் மங்கைநல் லாளைப்  
பதிமது மேவிப் பணியவல் லார்க்கு  
விதிவழி தன்னையும் வென்றிட லாமே. | 77  

1232 |  வென்றிட லாகும் விதிவழி தன்னையும்  
வென்றிட லாகும் வினைப்பெரும் பாசத்தை  
வென்றிட லாகும் விழைபுலன் தன்னையும்  
வென்றிடு மங்கைதன் மெய்யுணர் வோர்க்கே. | 78.  

1233 |  ஓர்ஐம் பதின்மருள் ஒன்றியே நின்றது  
பாரம் பரியத்து வந்த பரமிது  
மாரன் குழலாளும் அப்பதி தானும்முன்  
சாரும் பதமிது சத்திய மாமே . | 79  

1234 |  சத்தியி னோடு சயம்புவம் நேர்படில்  
வித்தது இன்றியே எல்லாம் விளைந்தன  
அத்தகை யாகிய ஐம்பத்து ஒருவரும்  
சித்தது மேவித் திருந்திடு வாரே. | 80  

1235 |  திருந்துசிவனும் சிலைநுத லாளும்  
பொருந்திய வானவர் போற்றிசெய்து ஏத்த  
அருந்திட அவ்விடம் ஆரமுது ஆக  
இருந்தனள் தான்அங்கு இளம்பிறை என்றே. | 81  

1236 |  என்றும் எழுகின்ற ஏரினை எய்தினார்  
அன்றது ஆகுவர் தார்குழ லாளொடு  
மன்றரு கங்கை மதியொடு மாதவர்  
துன்றிய தாரகை சோதிநின் றாளே. | 82  

1237 |  நின்றனள் நேரிழை யாளொடு நேர்பட  
ஒன்றிய உள்ளொளி யாலே உணர்ந்தது  
சென்ற பிராணிகள் சிந்தையில் வேண்டிய  
துன்றிடு ஞானங்கள் தோன்றிடும் தானே. | 83  

1238 |  தோன்றிடும் வேண்டுரு வாகிய தூய்நெறி  
ஈன்றிடும் ஆங்கவள் எய்திய பல்கலை  
மான்தரு கண்ண்iயும் மாரனும் வந்தெதிர்  
கான்றது வாகுவர் தாம்அவள் ஆயுமே. | 84  

1239 |  ஆயும் அறிவும் கடந்தணு ஆரணி  
மாயம தாகி மதோமதி ஆயிடும்  
சேய அரிவை சிவானந்த சுந்தரி  
நேயம தாநெறி யாகிநின் றாளே. | 85  

1240 |  நெறியது வாய்நின்ற நேரிழை யாளைப்  
பிறிவது செய்யாது பிஞ்ஞக னோடும்  
குறியது கூடிக் குறிக்கொண்டு நோக்கும்  
அறிவொடும் ஆங்கே அடங்கிட லாமே. | 86  

1241 |  ஆம்அயன்மால் அரன் ஈசன்மா லாங்கதி  
ஓமய மாகிய ஒன்பதும் ஒன்றிடத்  
தேமயன் ஆளும் தெனாதென என்றிடும்  
மாமய மானது வந்தெய்த லாமே. | 87  

1242 |  வந்தடி போற்றுவர் வானவர் தானவர்  
இந்து முதலாக எண்டிசை யோர்களும்  
கொந்தணி யுங்குழ லாள்ஒரு கோனையும்  
வந்தனை செய்யும் வழிநவில் வீரே. | 88  

1243 |  நவிற்றுநன் மந்திரம் நன்மலர் தூபம்  
கவற்றிய கந்தம் கவர்ந்துஎரி தீபம்  
பயிற்றும் உலகினில் பார்ப்பதி பூசை  
அவிக்கொண்ட சோதிக்கோர் அர்ச்fசனை தானே. | 89  

1244 |  தாங்கி உலகில் தரித்த பராபரன்  
ஓங்கிய காலத்து ஒருவன் உலப்பிலி  
பூங்கிளி தங்கும் புரிகுழ லாள்அன்று  
பாங்குடன் ஏற்பப் பராசத்தி போற்றே. | 90  

1245 |  பொற்கொடி மாதர் புனைகழல் ஏத்துவர்  
அற்கொடி மாதுமை ஆர்வத் தலைமகள்  
நற்கொடி மாதை நயனங்கள் மூன்றுடை  
விற்கொடி மாதை விரும்பி விளங்கே. | 91  

1246 |  விளங்கொளி யாய விரிசுடர் மாலை  
துளங்கு பராசத்தி தூங்கிருள் நீங்கத்  
களங்கொள் மணியுடன் காம வினோதம்  
உளங்கொள் இலம்பியம் ஒன்று தொடரே. | 92  

1247 |  தொடங்கி உலகினில் சோதி மணாளன்  
அடங்கி இருப்பதென் அன்பின் பெருமை  
விடங்கொள் பெருஞ்சடை மேல்வரு கங்கை  
ஒடுங்கி உமையொடும் ஓருரு வாமே. | 93  

1248 |  உருவம் பலஉயி ராய்வல்ல நந்தி  
தெருவம் புகுந்தமை தேர்வுற நாடில்  
புரிவளைக் கைச்சிஎம் பொன்னணி மாதை  
மருவி இறைவன் மகிழ்வன மாயமே. | 94  

1249 |  மாயம் புணர்க்கும் வளர்சடை யானடித்  
தாயம் புணர்க்கும் சலநதி அமலனைக்  
காயம் புணர்க்கும் கலவியுள் மாசத்தி  
ஆயம் புணர்க்கும்அவ் வியோனியும் ஆமே. | 95  

1250 |  உணர்ந்துஒழிந் தேன்அவன் னாம் எங்கள் ஈசனை  
புணர்ந்துஒழிந் தேன்புவ னாபதி யாரை  
அணைந்துஒழிந் தேன்எங்கள் ஆதிதன் பாதம்  
பிணைந்துஒழிந்த தேன்தன் அருள்பெற்ற வாறே. | 96  

1251 |  பெற்றாள் பெருமை பெரிய மனோன்மணி  
நற்றாள் இறைவனே நற்பயனே என்பர்  
கற்றான் அறியும் கருத்தறி வார்கட்குப்  
பொற்றாள் உலகம் புகல்தனி யாமே. | 97  

1252 |  தனிநா யகன்த னோடுஎன்நெஞ்சம் நாடி  
இனியார் இருப்பிடம் ஏழுலகு என்பர்  
பனியான் மலர்ந்தபைம் போதுகை ஏந்திக்  
கனியாய் நினைவதென் காரணம் அம்மையே. | 98  

1253 |  அம்மனை அம்மை அரிவை மனோன்மணி  
செம்மனை செய்து திருமங்கை யாய்நிற்றும்  
இம்மனை செய்த இன்னில மங்கையும்  
அம்மனை யாகி அமர்ந்து நின்றானே. | 99  

1254 |  அம்மையும் அத்தவனும் அன்புற்றது அல்லது  
அம்மையும் அத்தனும் ஆர்அறி வார்என்னை  
அம்மையொடு அத்தனும் யானும் உடனிருந்து  
அம்மையொடு அத்தனை யான்புரிந் தேனே. | 100  

## 9\. ஏரொளிச் சக்கரம்

1255 |  ஏரொளி உள்ளெழு தாமரை நாலிதழ்  
ஏரொளி விந்துவி னால்எழு நாதமாம்  
ஏரொளி அக்கலை எங்கும் நிறைந்தபின்  
ஏரொளிச் சக்கரம் அந்நடு வன்னியே. | 1  

1256 |  வன்னி எழுத்தவை மாபலம் உள்ளன  
வன்னி எழுத்தவை வானுற ஓங்கின  
வன்னி எழுத்தவை மாபெரும் சக்கரம்  
வன்னி எழுத்திடு வாறுஅது சொல்லுமே. | 2  

1257 |  சொல்லிய விந்துவும் ஈராறு நாதமாம்  
சொல்லிடும் அப்பதி அவ்எழுத் தாவன  
சொல்லிடும் நூறொடு நாற்பத்து நாலுரு  
சொல்லிரு சக்கர மாய்வரு மேலதே. | 3  

1258 |  மேல்வரும் விந்துவும் அவ்எழுத் தாய்விடும்  
மேல்வரும் நாதமும் ஓங்கும் எழுத்துடன்  
மேல்வரும் அப்பதி அவ்எழுத் தேவரின்  
மேல்வரும் சக்கர மாய்வரும் ஞாலமே. | 4  

1259 |  ஞாலம தாக விரிந்தது சக்கரம்  
ஞாலம தாயிடும் விந்துவும் நாதமும்  
ஞாலம தாயிடும் அப்பதி யோசனை  
ஞாலம தாக விரிந்தது எழுத்தே. | 5  

1260 |  விரிந்த எழுத்தது விந்துவும் நாதமும்  
விரிந்த எழுத்தது சக்கர மாக  
விரிந்த எழுத்தது மேல்வரும் பூமி  
விரிந்த எழுத்தினில் அப்புறம் அப்பே. | 6  

1261 |  அப்பஅது வாக விரிந்தது சக்கரம்  
அப்பினில் அப்புறம் அவ்அனல் ஆயிடும்  
அப்பினில் அப்புறம் மாருத மாய்எழ  
அப்பினில fஅப்புறம் ஆகாச மாமே. | 7  

1262 |  ஆகாச அக்கரம் ஆவது சொல்லிடில்  
ஆகாச அக்கரத்து உள்ளே எழுத்தவை  
ஆகாச அவ்எழுத்து ஆகிச் சிவானந்தம்  
ஆகாச அக்கரம் ஆவது அறிமினே. | 8  

1263 |  அறிந்திடும் சக்கரம் ஐ அஞ்சு விந்து  
அறிந்திடும் சக்கரம் நாத முதலா  
அறிந்திடும் அவ்எழுத்து அப்பதி யோர்க்கும்  
அறிந்திடும் அப்பக லோன்நிலை யாமே. | 9  

1264 |  அம்முதல் ஆறும்அவ் ஆதி எழுத்தாகும்  
அம்முதல் ஆறும்அவ் அம்மை எழுத்தாகும்  
இம்முதல் நாலும் இருந்திடு வன்னியே  
இம்முதல் ஆகும் எழுத்தலை எல்லாம். | 10  

1265 |  எழுத்தவை நூறொடு நாற்பத்து நாலும்  
எழுத்தவை ஆறது அந்நடு வன்னி  
எழுத்தவை அந்நடு அச்சுட ராகி  
எழுத்தவை தான்முதல் அந்தமும் ஆமே. | 11  

1266 |  அந்தமும் ஈறு முதலா னவையற  
அந்தமும் அப்பதி னெட்டுடன் ஆதலால்  
அந்தமும் அப்பதின் மூன்றில் அமர்ந்தபின்  
அந்தமும் இந்துகை ஆருடம் ஆனதே. | 12  

1267 |  ஆவினம் ஆனவை முந்நூற்று அறுபதும்  
ஆவினம் அப்பதின் ஐந்தின மாயுறும்  
ஆவினம் அப்பதி னெட்டுடன் ஆயுறும்  
ஆவினம் அக்கதி ரோன்வர வந்தே. | 13  

1268 |  வந்திடும் ஆகாசம் ஆறது நாழிகை  
வந்திடும் அக்கரம் முப்பதி ராசியும்  
வந்திடு நாளது முந்நூற் றறுபதும்  
வந்திடு ஆண்டு வகுத்துறை அவ்வியே. | 14  

1269 |  அவ்வின மூன்றும்அவ் ஆடது வாய்வரும்  
எவ்வின மூன்றும் கிளர்தரு ஏறதாம்  
சவ்வின மூன்றும் தழைத்திடும் தண்டதாம்  
இவ்வின மூன்றும் இராகிகள் எல்லாம். | 15  

1270 |  இராசியுள் சக்கரம் எங்கும் நிறைந்தபின்  
இராசியுள் சக்கரம் என்றறி விந்துவாம்  
இராசியுள் சக்கரம் நாதமும் ஒத்தபின்  
இராசியுள் சக்கரம் நின்றிடு மாறே. | 16  

1271 |  நின்றிடு விந்துவென் றுள்ள எழுத்தெல்லாம்  
நின்றிடு நாதமும் ஓங்கும் எழுத்துடன்  
நின்றிடும் அப்பதி அவ்வெழுத் தேவரில்  
நின்றிடும் அப்புறம் தாரகை யானதே. | 17  

1272 |  தாரகை யாகச் சமைந்தது சக்கரம்  
தாரகை மேலோர் தழைத்தது பேரொளி  
தாரகை சந்திரன் நற்பக லோன்வரத்  
தாரகை தாரகை தாரகை கண்டதே. | 18  

1273 |  கண்டிடு சக்கரம் விந்து வளர்வதாம்  
கண்டிடு நாதமும் தன்மேல் எழுந்திடக்  
கண்டிடு வன்னிக் கொழுந்தன ஒத்தபின்  
கண்டிரும் அப்புறம் காரொளி யானதே. | 19  

1274 |  காரொளி ஆண்டம் பொதிந்துஉலகு எங்கும்  
பாரொளி நீரொளி சாரொளி காலொளி  
வானொளி ஒக்க வளர்ந்து கிடந்துபின்  
நேரொளி ஒன்றாய் நிறைந்தங்கு நின்றதே. | 20  

1275 |  நின்றது அண்டமும் நீளும் புலியெலாம்  
நின்றவிவ் வண்ட நிலைபெறக் கண்டிட  
நின்றவிவ் வண்டமு மூல மலம்ஒக்கும்  
நின்றஇவ் வண்டம் பலமது விந்துவே. | 21  

1276 |  விந்துவும் நாதமும் ஒக்க விழுந்திfடில்  
விந்துவும் நாதமும் ஒக்க விரையதாம்  
விந்திற் குறைந்திடு நாதம் எழுந்திடில்  
விந்துவை எண்மடி கொண்டது வீசமே. | 22  

1277 |  வீசம் இரண்டுள நாதத்து எழுவன  
வீசமும் ஒன்று விரைந்திடு மேலுற  
வீசமும் நாதமும் எழுந்துடன் ஒத்தபின்  
வீசமும் விந்து விரிந்தது காணுமே. | 23  

1278 |  விரிந்தது விந்துவும் கெட்டது வீசம்  
விரிந்தது விந்துவும் நாதத்தும் அளவினில்  
விரிந்தது உட்கட்ட எட்டெட்டும் ஆகில்  
விரிந்தது விந்து விரையது வாமே. | 24  

1279 |  விரையது விந்து விளைந்தன எல்லாம்  
விரையது விந்து விளைந்த உயிரும்  
விரையது விந்து விளைந்தவிஞ் ஞாலம்  
விரையது விந்து விளைந்தவன் தானே. | 25  

1280 |  விளைந்த எழுத்தது விந்துவும் நாதமும்  
விளைந்த எழுத்தது சக்கர மாக  
விளைந்த எழுத்தவை மெய்யினுள் நிற்கும்  
விளைந்த எழுத்தவை மந்திர மாமே. | 26  

1281 |  மந்திரம் சக்கரம் ஆனவை சொல்லிடில்  
தந்திரத்து உள்ளெழுத்து ஒன்றுஎரி வட்டமாம்  
தந்திரத் துள்ளும்இ ரேகையில ஒன்றில்லை  
பந்தமது ஆகும் பிரணவம் உன்னிடே. | 27  

1282 |  உன்னிட்ட வட்டத்தில் ஒத்தெழு மந்திரம்  
பின்னிட்ட ரேகை பிழைப்பது தானில்லை  
தன்னிட்டுஎழுந்த தகைப்பறப் பின்னிற்கப்  
பன்னிட்ட மந்திரம் பார்க்கலும் ஆமே. | 28  

1283 |  பார்க்கலும் ஆகும் பகையறு சக்கரம்  
காக்கலும் ஆகும் கருத்தில் கடமெங்கும்  
நோக்கலும் ஆகும் நுணுக்கற்ற நுண்பொருள்  
ஆக்குலும் ஆகும் அறிந்துகொள் வார்க்கே. | 29  

1284 |  அறிந்திடும் சக்கரம் ஆதி எழுத்து  
விரிந்திடும் சக்கரம் மேலெழுத்து அம்மை  
பரிந்திடும் சக்கரம் பாரங்கி நாலும்  
குவிந்திடும் சக்கரம் கூறலும் ஆமே. | 30  

1285 |  கூறிய சக்கரத்து உள்ளெழு மந்திரம்  
ஆறியல் பாக அமைந்து விரிந்திடும்  
தேறிய அஞ்சுடன் சேர்ந்தெழு மாரண  
மாறியல் பாக மதித்துக்கொள் வார்க்கே. | 31  

1286 |  மதித்திடும் அம்மையும் மாமாதும் ஆகும்  
மதித்திடும் அம்மையும் அங்கனல் ஒக்கும்  
மதித்தங்கு எழுந்தவை காரணம் ஆகில்  
கொதித்தங்கு எழுந்தலை கூடகி லாவே. | 32  

1287 |  கூடிய தம்பனம் மாரணம் வசியம்  
ஆடியல் பாக அமைந்து செறிந்திடும்  
பாடியுள் ளாகப் பகைவரும் வந்துறார்  
தேடியுள் ளாகத் தௌiந்துகொள் வார்க்கே. | 33  

1288 |  தௌiந்திடும் சக்கர மூலத்தின் உள்ளே  
அளித்த அகாரத்தை அந்நாடு வாக்கிக்  
குளிர்ந்த அரவினைக் கூடியுள் வைத்து  
வளிந்தவை அங்கெழு நாடிய காலே. | 34  

1289 |  கால்அரை முக்கால் முழுதெனும் மந்திரம்  
ஆலித்து எழுந்துஅமைந்து ஊறி எழுந்தாய்ப்  
பாலித்து எழுந்து பகையற நின்றபின்  
மாலுற்ற மந்திரம் மாறிக்கொள் வார்க்கே. | 35  

1290 |  கொண்டஇம் மந்திரம் கூத்தன் எழுத்ததாய்ப்  
பண்டையுள் நாவில் பகையற விண்டபின்  
மன்று நிறைந்த மணிவிளக் காயிடும்  
இன்றும் இதயத்து எழுந்து நமஎனே. | 36  

## 10\. வயிரவச் சக்கரம்

1291 |  அறிந்த பிரதமையோடு ஆறும் அறிஞ்சு  
அறிந்தஅச் சத்தமி மேல்இவை குற்றம்  
அறிந்துஅவை ஒன்றுவிட்டு ஒன்றுபத் தாக  
அறிந்து வலமது வாக நடவே. | 1  

1292 |  நடந்து வயிரவன் சூல கபாலி  
நடந்த பகைவனைக் கண்ணது போக்கித்  
தொடர்ந்த உயிரது உண்ணும் பொழுது  
படர்ந்த உடல்கொடு பந்தாட லாமே. | 2  

1293 |  ஆமேவப் பூண்டருள் ஆதி வயிரவன்  
ஆமே கபாலமும் சூலமும் கைக்கொண்டுஅங்கு  
ஆமே தமருக பாசமும் கையது  
வாமே சிரத்தொடு வாளது கையே. | 3  

1294 |  கையவை யாறும் கருத்துற நோக்கிடும்  
மெய்யது செம்மை விளங்கு வயிரவன்  
துய்யரு ளத்தில் துளங்கு மெய் யுற்றதாய்ப்  
பொய்வகை விட்டுநீ பூசனை செய்யே. | 4  

1295 |  பூசனை செய்யப் பொருந்துஓர் ஆயிரம்  
பூசனை செய்ய மதுவுடன் ஆகுமாம்  
பூசனை சாந்து சவாது புழுகுநெய்  
பூசனை செய்துநீர் பூசலை வேண்டுமே. | 5  

1296 |  வேண்டிய வாறு கலகமும் ஆயிடும்  
வேண்டிய ஆறினுள் மெய்யது பெற்றபின்  
வேண்டிய வாறு வரும்வழி நீநட  
வேண்டிய வாறது வாகும் கருத்தே. | 6  

## 11\. சாம்பவி மண்டலச் சக்கரம்

1297 |  சாம்பவி மண்டலச் சக்கரம் சொல்லிடில்  
ஆம்பதம் எட்டாக விட்fடிடின் மேல்தரங்f  
காண்பதம் தத்துவ நாலுள் நயனமும்  
நாம்பதம் கண்டபின் நாடறிந் தோமே. | 1  

1298 |  நாடறி மண்டலம் நல்லவிக் குண்டத்துக்  
கோடறி வீதியும் தொடர்ந்துள் இரண்டழி  
பாடறி பத்துடன் ஆறு நடுவீதி  
ஏடற நால்ஐந்து இடவகை யாமே. | 2  

1299 |  நால்ஐந்து இடவகை உள்ளதோர் மண்டலம்  
நாலுநல் வீதியுள் நல்ல இலிங்கமாய்  
நாலுநற் கோணமும் நந்நால் இலிங்கமாய்  
நாலுநற் பூநடு நண்ணல்அவ் வாறே. | 3  

1300 |  ஆறிரு பத்துநால் அஞ்செழுத்து அஞ்சையும்  
வேறுரு வாக விளைந்து கிடந்தது  
தேறி நிருமல சிவாய நமவென்று  
கூறுமின் கூறிற் குறைகளும் இல்லையே. | 4  

1301 |  குறைவதும் இல்லை குரைகழற் கூடும்  
அறைவதும் ஆரணம் அவ்எழுத்து ஆகித்  
திறமது வாகத் தௌiயவல் லார்க்கு  
இறவில்லை என்றென்று இயம்பினர் காணே. | 5  

1302 |  காணும் பொருளும் கருதிய தெய்வமும்  
பேணும் பதியும் பெருகிய தீர்த்தமும்  
ஊணும் உணர்வும் உறக்கமும் தானாகக்  
காணும் கனகமும் காரிகை யாமே. | 6  

1303 |  ஆமே எழுத்தஞ்சும் ஆம்வழி யேயாகப்  
போமே அதுதானும் போம்வழியே போனால்  
நாமே நினைத்தனை செய்யலு மாகும்  
பார்மேல் ஒருவர் பகையில்லை தானே. | 7  

1304 |  பகையில்லை என்றும் பணிந்தவர் தம்பால்  
நகையில்லை நாணாளும் நன்மைகள் ஆகும்  
வினையில்லை என்றும் விருத்தமும் இல்லை  
தகையில்லை தானும் சலமது வாமே. | 8  

1305 |  ஆரும் உரைசெய்ய லாம்அஞ் செழுத்தாலே  
யாரும் அறியாத ஆனந்த ரூபமாம்  
பாரும் விசும்பும் பகலும் மதியதி  
ஊனும் உயிரும் உணர்வது வாமே . | 9  

1306 |  உணர்ந்தெழு மந்திரம் ஓமெனும் உள்ளே  
அணைந்தெழும் ஆங்கதன் ஆதியது ஆகும்  
குணர்ந்தெழு சூதனும் சூதியும் கூடிக்  
கணந்தெழும் காணும் அக் காமுகை யாலே. | 10  

## 12\. புவனபதி சக்கரம்

1307 |  ககராதி ஓர்ஐந்தும் காணிய பொன்மை  
அகராதி ஓராறு அரத்தமே போலும்  
சகராதி ஓர்நான்கும் தான்சுத்த வெண்மை  
ககராதி மூவித்தை காமிய முத்தியே. | 1  

1308 |  ஓரில் இதுவே உரையும் இத் தெய்வத்தைத்  
தேரில் பிறிதில்லை யானொன்று செப்பக்கேள்  
வாரித் திரிகோண மனம்இன்ப முத்தியும்  
தேரில் அறியும் சிவகாயம் தானே. | 2  

1309 |  ஏக பராசக்தி ஈசற்குஆம் அங்கமே  
யாகம் பராவித்தை யாமுத்தி சித்தையே  
ஏகம் பராசக்தி யாகச் சிவகுரு  
யோகம் பராசத்தி உண்மைஎட் டாமே. | 3  

1310 |  எட்டா கியசத்தி எட்டாகும் யோகத்துக்  
கட்டாகு நாதாந்தத்து எட்டும் கலப்பித்தது  
ஒட்டாத விந்துவும் தானற்று ஒழிந்தது  
கிட்டாது ஒழிந்தது கீழான மூடர்க்கே. | 4  

1311 |  ஏதும் பலமாம் இயந்திரா சன்அடி  
ஓதிக் குருவின் உபதேசம் உட்கொண்டு  
நீதங்கும் அங்க நியாசந் தனைப்பண்ணிச்  
சாதங் கெடச்செம்பிற் சட்கோணம் தானிட்டே. | 5  

1312 |  சட்கோணம் தன்னில் ?ம்?ரீம் தானிட்டு  
அக்கோணம் ஆறின் தலையில்ரீங் கராமிட்டு  
எக்கோண மும்சூழ எழில்வட்டம் இட்டுப்பின்  
மிக்கீர்எட்டு அக்கரம் அம்முதல் மேலிடே. | 6  

1313 |  இட்ட இதழ்கள் இடைஅந் தரத்திலே  
அட்ட?வ் விட்டதின்மேலே உவ்விட்டுக்  
கிட்ட இதழ்களின் மேலே கிரோம்சிரோம்  
இட்டுவா மத்துஆங்கு கிரோங் கென்று மேவிடே. | 7  

1314 |  மேவிய சக்கர மீது வலத்திலே  
கோவை அடையவே குரோங்கிரோங் கென்றிட்டுத்  
தாவில் ரீங் காரத்தால் சக்கரம் சூழ்ந்து  
பூவைப் புவனா பதியைப் பின் பூசியே. | 8  

1315 |  பூசிக்கும் போது புவனா பதிதன்னை  
ஆசற்று அகத்தினில் ஆவா கனம்பண்ணிப்  
பேசிய பிராணப் பிரதிட்டை யதுசெய்து  
தேசுற் றிடவே தியானம் அதுசெய்யே. | 9  

1316 |  செய்ய திருமேனி செம்பட்டு உடைதானும்  
கையிற் படைஅங் குசபாசத் தோடபய  
வெய்யில் அணிகலன் இரத்தின மாமேனி  
துய்ய முடியும் அவயவத்தில் தோற்றமே. | 10  

1317 |  தோற்போர்வை நீக்கித் துதித்தடைவிற் பூசித்துப்  
பாற்பே னகமந் திரத்தால் பயின்றேத்தி  
நாற்பால நாரதா யாசுவா காஎன்று  
சீர்ப்பாகச் சேடத்தை மாற்றிப் பின் சேவியே. | 11  

1318 |  சேவிப் பதன்முன்னே தேவியைஉத் வாகனத்தால்  
பாவித்து இதய கமலத்தே பதிவித்துஅங்கு  
யாவர்க்கும் எட்டா இயந்திர ராசனை  
நீவைத்துச் சேவி நினைந்தது தருமே. | 12  

## 13\. நவாக்கரி சக்கரம்

1319 |  நவாக்கரி சக்கரம் நானுரை செய்யின்  
நவாக்கரி ஒன்று நவாக்கரி யாக  
நவாக்கரி எண்பத் தொருவகை யாக  
நவாக்கரி அக்கிலீ சௌமுதல் ஈறே. | 1  

1320 |  சௌமுதல் அவ்வொரு ?வுட னாங்கிரீம்  
கௌவுள் உடையுளும் கலந்திரீம் கிரீமென்று  
ஒவ்fவில் எழுங்கிலி மந்திர பாதமாச்  
செவ்வுள் எழுந்து சிவாய நமஎன்னே. | 2  

1321 |  நவாக்கரி யாவது நானறி வித்தை  
நவாக்கரி உள்ளெழும் நன்மைகள் எல்லாம்  
நவாக்கரி மந்திர நாவுளே ஓத  
நவாக்கரி சத்தி நலந்தருந் தானே. | 3  

1322 |  நலந்தரு ஞானமும் கல்வியும் எல்லாம்  
உரந்தரு வல்வினை உம்மை விட்டோடும்  
சிரந்தரு தீவினை செய்வது அகற்றி  
வரந்தரு சோதியும் வாய்த்திடும் காணே . | 4  

1323 |  கண்டிடும் சக்கரம் வௌfளிபொன் செம்பிடை  
கொண்டிடும் உள்ளே குறித்த வினைகளை  
வென்றிடு மண்டலம் வெற்றி தருவிக்கும்  
நின்றிடும் சக்கரம் நினைக்கும் அளவே. | 5  

1324 |  நினைத்திடும் அச்சிரீம் அக்கிலீம் ஈறா  
நினைத்திடும் சக்கரம் ஆதியும் ஈறு  
நினைத்திடும் நெல்லொடு புல்லினை யுள்ளே  
நினைத்திடும் அருச்சனை நேர்தரு வாளே. | 6  

1325 |  நேர்தரும் அத்திரு நாயகி ஆனவள்  
யாதொரு வண்ணம் அறிந்திடும் பொற்பூவை  
கார்தரு வண்ணம் கருதின கைவரும்  
நார்தரு வண்ணம் நடந்திடு நீயே. | 7  

1326 |  நடந்திடும் பாரினில் நன்மைகள் எல்லாம்  
கடந்திடும் காலனும் எண்ணிய நாளும்  
படர்ந்திடு நாமமும் பாய்கதிர் போல  
அடைந்திடு வண்ணம் அடைந்திடு நீயே. | 8  

1327 |  அடைந்திடும் பொன்வௌfளி கல்லுடன் எல்லாம்  
அடைந்திடும் ஆதி அருளும் திருவும்  
அடைந்திடும் அண்டத்து அமரர்கள் வாழ்வும்  
அடைந்திடும் வண்ணம் அறிந்திடு நீயே. | 9  

1328 |  அறிந்திடு வார்கள் அமரர்க ளாகத்  
தெரிந்திடு வானோர் தேவர்கள் தேவன்  
பரிந்திடும் வானவன் பாய்புனல் சூடி  
முரிந்திடு வானை முயன்றடு வீரே. | 10  

1329 |  நாபணி சக்கரம் நேர்தரு வண்ணங்கள்  
பாரணி யும் ?ரீ முன்?மீறாந்  
தாரணி யும் புகழ்த் தையல் நல் லாள்தன்னைக்  
காரணி யும்பொழில் கண்டுகொள் ளீரே. | 11  

1330 |  கண்டுகொள் ளும் தனி நாயகி தன்னையும்  
மொண்டுகொ ளும்முக வசியம தாயிடும்  
பண்டுகொ ளும்பர மாய பரஞ்சுடர்  
நின்றுகொ ளும்நிலை பேறுடை யாளையே. | 12  

1331 |  பேறுடை யாள்தன் பெருமையை எண்ணிடில்  
நாடுடை யார்களும் நம்வச மாகுவர்  
மாறுடை யார்களும் வாழ்வது தானிலை  
கூறுடை யாளையும் கூறுமின் நீரே. | 13  

1332 |  கூறுமின் எட்டுத் திசைக்கும் தலைவியை  
ஆறுமின் அண்டத்து அமரர்கள் வாழ்வென  
மாறுமின் வையம் வரும்வழி தன்னையும்  
தேறுமின் நாயகி சேவடி சேர்ந்தே. | 14  

1333 |  சேவடி சேரச் செறிய இருந்தவர்  
நாவடி யுள்ளே நவின்றுநின்று ஏத்துவர்  
பூவடி யிட்டுப் பொலிய இருந்தவர்  
மாவடி காணும் வகையறி வாரே. | 15  

1334 |  ஐம்முத லாக வளர்ந்தெழு சக்கரம்  
ஐம்முத லாக அமர்ந்திரீம் ஈறாகும்  
அம்முத லாகி அவர்க்குஉடை யாள்தனை  
மைம்முத லாக வழுத்திடு நீயே. | 16  

1335 |  வழுத்திடு நாவுக் கரசிவன் தன்னைப்  
பகுத்திடும் வேதமெய் ஆகமம் எல்லாம்  
தொகுத்தொரு நாவிடை சொல்லவல் லாளை  
முகத்துளும் முன்னெழக் கண்டுகொள் ளீரே. | 17  

1336 |  கண்டஇச் சக்கரம் நாவில் எழுதிடில்  
கொண்டஇம் மந்திரம் கூத்தன் குறியதாம்  
மன்றினுள் வித்தையும் மானுடர் கையதாய்  
வென்றிடும் வையகம் மெல்லியல் மேவியே. | 18  

1337 |  மெல்லியல் ஆகிய மெய்ப்பொரு ளாள்தன்னைச்  
சொல்லிய லாலே தொடர்ந்தங்கு இருந்திடும்  
பல்லிய லாகப் பரந்தெழு நாள்பல  
நல்லியல் பாலே நடந்திடுந் தானே. | 19  

1338 |  நடந்திடு நாவினுள் நன்மைகள் எல்லாம்  
தொடர்ந்திடும் சொல்லொடு சொற்பொருள் தானும்  
நடந்திடும் கல்விக் கரசிவ ளாகப்  
படர்ந்திடும் பாரில் பகையில்லை தானே. | 20  

1339 |  பகையில்லை கௌமுத லயது வீறா  
நகையில்லை சக்கரம் நன்றறி வார்க்கு  
மிகையில்லை சொல்லிய பல்லுறு எல்லாம்  
வகையில்லை யாக வணங்கிடம் தானே. | 21  

1340 |  வணங்கிடும் தத்துவ நாயகி தன்னை  
நலங்கிடு நல்லுயி ரானவை எல்லாம்  
நலங்கிடும் காம வெகுளி மயக்கந்  
துலங்கிடும் சொல்லிய சூழ்வினை தானே. | 22  

1341 |  தானே கழறித் தணியவும் வல்லனாய்த்  
தானே நினைத்தவை சொல்லவும் வல்லனாய்த்  
தானே தனிநடங் கண்டவள் தன்னையும்  
தானே வணங்கித் தலைவனும் ஆமே. | 23  

1342 |  ஆமே அமைத்துயிராகிய அம்மையும்  
தாமே சகலமும் ஈன்றஅத் தையலும்  
ஆமே அவளடி போற்றி வணங்கிடிற்  
போமே வினைகளும் புண்ணியன் ஆகுமே. | 24  

1343 |  புண்ண்iய னாகிப் பொருந்தி உலகெங்கும்  
கண்ணிய னாகிக் கலந்தங்கு இருந்திடும்  
தண்ணிய னாகித் தரணி முழுதுக்கும்  
அண்ணிய னாகி அமர்ந்திருந் தானே. | 25  

1344 |  தானது கிரீம் கௌவது ஈறாம்  
நானது சக்கரம் நன்றறி வார்க்கெல்லாம்  
கானது கன்னி கலந்த பராசக்தி  
கேளது வையங் கிளரொளி யானதே. | 26  

1345 |  ஔiக்கும் பராசக்தி உள்ளே அமரில்  
களிக்கும் இச் சிந்தையில் காரணம் காட்டித்  
தௌiக்கும் மழையுடன் செல்வம் உண்டாக்கும்  
அளிக்கும் இவளை அறிந்துகொள் வார்க்கே. | 27  

1346 |  அறிந்திடும் சக்கரம் அருச்சனை யோடே  
எறிந்திடும் வையத்து இடரவை காணின்  
மறிந்திடு மன்னனும் வந்தனை செய்யும்  
பொறிந்திடும் சிந்தை புகையில்லை தானே. | 28  

1347 |  புகையில்லை சொல்லிய பொன்னொளி யுண்டாம்  
குகையில்லை கொல்வது இலாமையி னாலே  
வகையில்லை வாழ்கின்ற மன்னுயிர்க் கெல்லாம்  
சிகையில்லை சக்கரம் சேர்ந்தவர் தாமே. | 29  

1348 |  சேர்ந்தவர் என்றும் திசையொளி யானவர்  
காய்ந்தெழு மேல்வினை காண்கி லாதவர்  
பாய்ந்தெழும் உள்ளொளி பாரிற் பரந்தது  
மாய்ந்தது காரிருள் மாறொளி தானே. | 30  

1349 |  ஔiயது ?முன் கிரீமது ஈறாம்  
களியது சக்கரம் கண்டறி வார்க்குத்  
தௌiவது ஞானமும் சிந்தையும் தேறப்  
பணிவது பஞ்சாக் கரமது வாமே. | 31  

1350 |  ஆமே சதாசிவ நாயகி யானவள்  
ஆமே அதோமுகத்துள் அறி வானவள்  
ஆமே சுவைஔi ஊறுஓசை கண்டவள்  
ஆமே அனைத்துயிர் தன்னுளும் ஆமே. | 32  

1351 |  தன்னுளும் ஆகித் தரணி முழுதுங்கொண்டு  
என்னுளும் ஆகி இடம்பெற நின்றவள்  
மண்ணுளும் நீர்அனல் காலுளும் வானுளும்  
கண்ணுளும் மெய்யுளும் காணலும் ஆமே . | 33  

1352 |  காணலும் ஆகும் கலந்துயிர் செய்வன  
காணலும் ஆகும் கருத்துள் இருந்திடின்  
காணலும் ஆகும் கலந்து வழிசெயக்  
காணலும் ஆகும் கருத்துற நில்லே. | 34  

1353 |  நின்றிடும் ஏழு புவனமும் ஒன்றாகக்  
கண்டிடும் உள்ளம் கலந்தெங்கும் தானாகக்  
கொண்டிடும் வையம் குணம்பல தன்னையும்  
விண்டிடும் வல்வினை மெய்ப்பொரு ளாகுமே. | 35  

1354 |  மெய்ப்பொருள் ஔமுதல் ?வது ஈறாக்  
கைப்பொரு ளாகக் கலந்தெழு சக்கரம்  
தற்பொரு ளாகச் சமைந்தமு தே?வரி  
நற்பொரு ளாக நடுவிருந் தாளே. | 36  

1355 |  தாளதின் உள்ளே சமைந்தமு தே?வரி  
காலது கொண்டு கலந்துற வீசிடில்  
நாளது நாளும் புதுமைகள் கண்டபின்  
கேளது காயமும் கேடில்லை காணுமே. | 37  

1356 |  கேடில்லை காணும் கிளரொளி கண்டபின்  
நாடில்லை காணும் நாண்முதல் அற்றபின்  
மாடில்லை காணும் வரும்வழி கண்டபின்  
காடில்லை காணும் கருத்துற்று இடத்துக்கே. | 38  

1357 |  உற்றிடம் எல்லாம் உலப்பில்பா ழாக்கிக்  
கற்றிடம் எல்லாம் கடுவௌi யானது  
மற்றிடம் இல்லை வழியில்லை தானில்லைச்  
சற்றிடம் இல்லை சலிப்பற நின்றிடே. | 39  

1358 |  நின்றிடும் ஏழ்கடல் ஏழ்புவி எல்லாம்  
நின்றிடும் உள்ளம் நினைத்தவை தானொக்கும்  
நின்றிடும் சத்தி நிலைபெறக் கண்டிட  
நின்றிடும் மேலை விளக்கொளி தானே. | 40  

1359 |  விளக்கொளி ?முதல் ஔவது ஈறா  
விளக்கொளி சக்கரம் மெய்ப்பொரு ளாகும்  
விளக்கொளி யாகிய மின்கொடி யானை  
விளக்கொளி யாக விளங்கிடு நீயே. | 41  

1360 |  விளங்கிடு மேல்வரு மெய்ப்பொருள் சொல்லின்  
விளங்கிடு மெல்லிய லானது வாகும்  
விளங்கிடு மெய்நின்ற ஞானப் பொருளை  
விளங்கிடு வார்கள் விளங்கினர் தானே. | 42  

1361 |  தானே வௌiயென எங்கும் நிறைந்தவன்  
தானே பரம வௌiயது வானவள்  
தானே சகலமும் ஆக்கி அழித்தவன்  
தானே அனைத்துள அண்ட சகலமே. | 43  

1362 |  அண்டத்தி னுள்ளே அளப்பரி யானவன்  
பிண்டத்தி னுள்ளே பெருபௌi கண்டவன்  
குண்டத்தி னுள்ளே குணம்பல காணினும்  
கண்டத்தில் நின்ற கலப்பறி யார்களே. | 44  

1363 |  கலப்பறி யார்கடல் சூழ்உலகு எல்லாம்  
உலப்பறி யாருடல் ஓடுயிர் தன்னைச்  
சிலப்பறி யார்சில தேவரை நாடித்  
தலைப்பறி யாகச் சமைந்தவர் தானே. | 45  

1364 |  தானே எழுந்த அச்சக்கரம் சொல்லிடின்  
மானே மதிவரை பத்திட்டு வைத்தபின்  
தேனே இரேகை திகைப்பற ஒன்பதில்  
தானே கலந்த வறை எண்பத் தொன்றுமே. | 46  

1365 |  ஒன்றிய சக்கரம் ஓதிடும் வேளையில்  
வென்றிகொள் மேனி மதிவட்டம் பொன்மையாம்  
கன்றிய ரேகை கலந்திடும் செம்மையில்  
என்றியல் அம்மை எழுத்தலை பச்சையே. | 47  

1366 |  ஏய்ந்த மரவுரி தன்னில் எழுதிய  
வாய்ந்தஇப் பெண்எண்பத் தொன்றில் நிரைத்தபின்  
காய்ந்தவி நெய்யுள் கலந்துடன் ஓமமும்  
ஆம்தலத்து ஆமுயிர் ஆகுதி பண்ணுமே. | 48  

1367 |  பண்ணிய பொன்னைப் பரப்பற நீபிடி  
எண்ணிய நாட்களில் இன்பமும் எய்திடும்  
நண்ணிய நாமமும் நான்முகன் ஒத்தபின்  
துண்ணென நேயநற் நோக்கலும் ஆமே. | 49  

1368 |  ஆகின்ற சந்தனம் குங்குமம் கத்தூரி  
போகின்ற சாந்து சவாது புழுகுநெய்  
ஆகின்ற கற்பூரம் ஆகோ சனநீரும்  
சேர்கின்ற ஒன்பதும் சேரநீ வைத்திடே. | 50  

1369 |  வைத்திடும் பொன்னுடன் மாதவம் நோக்கிடில்  
கைச்சிறு கொங்கை கலந்தெழு கன்னியைத்  
தச்சிது வாகச் சமைந்தஇம் மந்திரம்  
அர்ச்சனை ஆயிரம் ஆயிரம் சிந்தியே. | 51  

1370 |  சிந்தையின் உள்ளே திகழ்தரு சோதியாய்  
எந்தை கரங்கள் இருமூன்றும் உள்ளது  
பந்தமா சூலம் படைபாசம் வில்லம்பு  
முந்தை கிலீம்எழ முன்னிருந் தாளே . | 52  

1371 |  இருந்தனர் சத்திகள் அறுபத்தி நால்வர்  
இருந்தனர் கன்னிகள் எண்வகை எண்மர்  
இருந்தனர் சூழ எதிர்சக் கரத்தே  
இருந்த கரம்சூழ வில்லம்பு கொண்டே. | 53  

1372 |  கொண்ட கனகம் குழைமுடி யாடையாய்க்  
கண்டஇம் மூர்த்தம் கனல்திரு மேனியாய்ப்  
பண்டமர் சோதிப் படரிதழ் ஆனவள்  
உண்டு அங்கு ஒருத்தி உணரவல் லாருக்கே. | 54  

1373 |  உணர்ந்திருந் துள்ளே ஒருத்தியை நோக்கில்  
கலந்திருந்து எங்கும் கருணை பொழியும்  
மணந்தெழும் ஓசை ஔiயது காணும்  
தணந்தெழு சக்கரம் தான்தரு வாளே. | 55  

1374 |  தருவழி யாகிய தத்துவ ஞானம்  
குருவழி யாகும் குணங்களுள் நின்று  
கருவழி யாகும் கணக்கை அறுத்துப்  
பெருவழி யாக்கும் பேரொளி தானே. | 56  

1375 |  பேரொளி யாய பெரிய பெருஞ்சுடர்  
சீரொளி யாகித் திகழ்தரு நாயகி  
காரொளி யாகிய கன்னிகை பொன்னிறம்  
பாரொளி யாகிப் பரந்துநின் றாளே. | 57  

1376 |  பரந்த கரம்இரு பங்கயம் ஏந்திக்  
குவிந்த கரம்இரு கொய்தளிர்ப் பாணி  
பரிந்தருள் கொங்கைகண் முத்தார் பவளம்  
இருந்தநல் லாடை மணிபொதிந் தன்றே. | 58  

1377 |  மணிமுடி பாதம் சிலம்பணி மங்கை  
அணிபவள் அன்றி அருளில்லை யாகும்  
தணிபவர் நெஞ்சினுள் தன்னருள் ஆகிப்  
பணிபவர்க்கு அன்றோ பரிகதி யாமே. | 59  

1378 |  பரந்திருந்து உள்ளே அறுபது சத்தி  
கரந்தன கன்னிகள் அப்படிச் சூழ  
மலர்ந்திரு கையின் மலரவை ஏந்தச்  
சிறந்தவர் ஏத்தும் சிறீம்தன மாமே. | 60  

1379 |  தனமது வாகிய தையலை நோக்கி  
மனமது ஓடி மரிக்கிலோர் ஆண்டில்  
கனமவை யற்றுக் கருதிய நெஞ்சம்  
தினகரன் ஆரிட செய்திய தாமே. | 61  

1380 |  ஆகின்ற மூலத்து எழுந்த முழுமலர்  
போகின்ற பேரொளி யாய மலரதாய்ப்  
போகின்ற பூரண மாக நிறைந்தபின்  
சேர்கின்ற செந்தழல் மண்டல மானதே. | 62  

1381 |  ஆகின்ற மண்டலத்து உள்ளே அமர்ந்தவள்  
ஆகின்ற ஐம்பத்து அறுவகை யானவள்  
ஆகின்ற ஐம்பத்து அறுசத்தி நேர்தரு  
ஆகின்ற ஐம்பத்து அறுவகை சூழவே. | 63  

1382 |  சூழ்ந்தெழு சோதி சுடர்முடி பாதமாய்  
ஆங்கணி முத்தம் அழகிய மேனியும்  
தாங்கிய கையவை தார்கிளி ஞானமாய்  
ஏந்து கரங்கள் எடுத்தமர் பாசமே. | 64  

1383 |  பாசம தாகிய வேரை யறுத்திட்டு  
நேசம தாக நினைத்திரும் உள்முளே  
நாசம தெல்லாம் நடந்திடும் ஐயாண்டில்  
காசினி மேலமர் கண்ணுதல் ஆகுமே. | 65  

1384 |  கண்ணுடை நாயகி தன்னரு ளாம்வழி  
பண்ணுறு நாதம் பகையற நின்றிடில்  
விண்ணமர் சோதி விளங்க ?ரீங்கார  
மண்ணுடை நாயகி மண்டல மாகுமே. | 66  

1385 |  மண்டலத்து உள்ளே மலர்ந்தெழு தீபத்தை  
கண்டகத்து உள்ளே கருதி யிருந்திடும்  
விண்டகத்து உள்ளே விளங்கி வருதலால்  
தண்டகத்து உள்ளவை தாங்கலும் ஆமே. | 67.  

1386 |  தாங்கிய நாபித் தடமலர் மண்டலத்து  
ஓங்கி எழுங்கலைக்கு உள்ளுணர் வானவள்  
ஏங்க வரும்பிறப்பு எண்ணி அறுத்திட  
வாங்கிய நாதம் வலியுடன் ஆகுமே. | 68.  

1387 |  நாவுக்கு நாயகி நன்மணி பூணாரம்  
பூவுக்கு நாயகி பொன்முடி யாடையாம்  
பாவுக்கு நாயகி பாலொத்த வண்ணத்தள்  
ஆவுக்கு நாயகி அங்கமர்ந் தாளே. | 69  

1388 |  அன்றிரு கையில் அளந்த பொருள்முறை  
இன்றிரு கையில் எடுத்தவெண் குண்டிகை  
மன்றது காணும் வழியது வாகவே  
கண்டுஅங்கு இருந்தவர் காரணி காணுமே. | 70  

1389 |  காரணி சத்திகள் ஐம்பத்து இரண்டெனக்  
காரணி கன்னிகள் ஐம்பத்து இருவராய்க்  
காரணி சக்கரத்து உள்ளே கரந்தெங்கம்  
காரணி தன்னருள் ஆகிநின் றாளே. | 71  

1390 |  நின்றஇச் சத்தி நிலைபெற நின்றிடில்  
கண்டஇவ் வன்னி கலந்திடும் ஓராண்டில்  
கொண்ட விரதநீர் குன்றாமல் நின்றிடின்  
மன்றினில் ஆடும் மணியது காணுமே. | 72  

1391 |  கண்ட இச்சத்தி இருதய பங்கயம்  
கொண்டஇத் தத்துவ நாயகி யானவள்  
பண்டையவ் வாயுப் பகையை அறுத்திட  
இன்றென் மனத்துள் இனிதிருந் தாளே. | 73  

1392 |  இருந்தஇச் சத்தி இருநாலு கையில்  
பரந்தஇப் பூங்கிளி பாச மழுவாள்  
கரந்திடு கேடதும் வில்லம்பு கொண்டங்கு  
குரந்தங்கு இருந்தவள் கூத்துகந் தாளே. | 74  

1393 |  உகந்தனள் பொன்முடி முத்தார மாகப்  
பரந்த பவளமும் பட்டாடை சாத்தி  
மலர்ந்தெழு கொங்கை மணிக்கச்சு அணிந்து  
தழைந்தங்கு இருந்தவள் தான்பச்சை யாமே. | 75  

1394 |  பச்சை இவளுக்கு பாங்கிமார் ஆறெட்டு  
கொச்சையார் எண்மர்கள் கூடி வருதலால்  
கூச்சணி கொங்கைகள் கையிரு காப்பதாய்  
எச்ச இடைச்சி இனிதிருந் தாளே. | 76  

1395 |  தாளதின் உள்ளே தாங்கிய சோதியைக்  
காலது வாகக் கலந்து கம் ?ம்f என்று  
மாலது வாக வழிபாடு செய்துநீ  
பாலது போலப் பரந்தெழு விண்ணிலே. | 77  

1396 |  விண்ணமர் நாபி இருதயம் ஆங்கிடைக்  
கண்ணமர் கூபம் கலந்து வருதலால்  
பண்ணமர்ந்து ஆதித்த மண்டல மானது  
தண்ணமர் கூபம் தழைத்தது காணுமே. | 78  

1397 |  கூபத்துச் சத்தி குளிர்முகம் பத்துள  
தாபத்துச் சத்தி தயங்கி வருதலால்  
ஆபத்துக் கைகள் அடைந்தனநாலைந்து  
பாசம் அறுக்கப் பரந்தன சூலமே. | 79  

1398 |  சூலம்தண்டு ஓள்வாள் சுடர்பறை ஞானமாய்  
வேல்அம்பு தமருகம் மாகிளி விற்கொண்டு  
காலம்பூப் பாசம் மழுகத்தி கைக்கொண்டு  
கோலஞ்சேர் சங்கு குவிந்தகை எண்ணதே. | 80  

1399 |  எண்ணமர் சத்திகள் நாற்பத்து நாலுடன்  
எண்ணமர் சத்திகள் நாற்பத்து நால்வராம்  
எண்ணிய பூவிதழ் உள்ளே இருந்தவள்  
எண்ணிய எண்ணம் கடந்துநின் றாளே. | 81  

1400 |  கடந்தவள் பொன்முடி மாணிக்கத் தோடு  
தொடர்ந்தணி முத்து பவளம்கச் சாகப்  
படர்ந்தல்குல்பட்டாடை பாதச் சிலம்பு  
மடந்தை சிறியவள் வந்துநின் றாளே. | 82  

1401 |  நின்ற இச்சத்தி நிரந்தர மாகவே  
கண்டிடு மேரு அணிமாதி தானாகிப்f  
பண்டைய ஆனின் பகட்டை அறுத்திட  
ஒன்றிய தீபம் உணர்ந்தார்க்குண் டாமே. | 83  

1402 |  உண்டோர் அதோமுகம் உத்தம மானது  
கண்டஇச் சத்தி சதாசிவ நாயகி  
கொண்ட முகம்ஐந்து கூறும் கரங்களும்  
ஒன்றிரண் டாகவே மூன்றுநா லானதே. | 84  

1403 |  நன்மணி சூலம் கபாலம் கிளியுடன்  
பன்மணி நாகம் மழுகத்தி பந்தாகும்  
கன்மணி தாமரை கையில் தமருகம்  
பொன்மணி பூணாரம் பூசனை யானதே. | 85  

1404 |  பூசனைச் சத்திகள் எண்ஐவர் சூழவே  
நேசவன் கன்னிகள் நாற்பத்து நேரதாய்க்  
காசினைச் சக்கரத் துள்ளே கலந்தவள்  
மாசடை யாமல் மகிழ்ந்திருந் தார்களே. | 86  

1405 |  தாரத்தின் உள்ளே தங்கிய சோதியைப்  
பாரத்தின் உள்ளே பரந்து எழுந்திட  
வேரது ஒன்றிநின்று எண்ணு மனோமயம்  
காரது போலக் கலந்தெழு மண்ணிலே |  87  

1406 |  மண்ணில் எழுந்த அகார உகாரங்கள்  
விண்ணில் எழுந்து சிவாய நமவென்று  
கண்ணில் எழுந்தது காண்பரிது அன்றுகொல்  
கண்ணில் எழுந்தது காட்சிதர என்றே. | 88  

1407 |  என்றுஅங்கு இருந்த அமுத கலையிடைச்  
சென்றுஅங்கு இருந்த அமுத பயோதரி  
கண்டம் கரம்இரு வௌfளிபொன் மண்ணடை  
கொண்டங்கு இருந்தது வண்ணம் அமுதே. | 89  

1408 |  அமுதம தாக அழகிய மேனி  
படிகம தாகப் பரந்தெழும் உள்ளே  
குமுதம தாகக் குளிர்ந்தெழு முத்துக்  
கெழுதம தாகிய கேடிலி தானே. | 90  

1409 |  கேடிலி சத்திகள் முப்பத் தறுவரும்  
நாடிலி கன்னிகள் நால்ஒன் பதின்மரும்  
பூவிலி பூவிதழ் உள்ளே இருந்தவர்  
நாளிலி தன்னை நணுகிநின் றார்களே. | 91  

1410 |  நின்றது புந்தி நிறைந்திடும் வன்னியும்  
கண்டது சோதி கருத்துள் இருந்திடக்  
கொண்டது ஓராண்டு கூடி வருகைக்கு  
விண்டஔ காரம் விளங்கின அன்றே. | 92  

1411 |  விளங்கிடு வானிடை நின்றலை எல்லாம்  
வணங்கிடு மண்டலம் மன்னுயி ராக  
நலங்கிளர் நன்மைகள் நாரணன் ஒத்துக்  
கணங்கிடை நின்றவை சொல்லலும் ஆமே. | 93  

1412 |  ஆமே ஆதோமுக மேலே அமுதமாய்த்  
தாமே உகாரம் தழைத்தெழும் சோமனும்  
காமேல் வருகின்ற கற்பக மானது  
பூமேல் வருகின்ற பொற்கொடி யானதே. | 94  

1413 |  பொற்கொடி யாளுடைப் பூசனை செய்திட  
அக்களி யாகிய ஆங்காரம் போயிடும்  
மற்கட மாகிய மண்டலம் தன்னுள்ளே  
பிற்கொடி யாகிய பேதையைக் காணுமே. | 95  

1414 |  பேதை இவளுக்குப் பெண்மை அழகாகும்  
தாதை இவளுக்குத் தாணுவுமாய் நிற்கும்  
மானத அவளுக்கு மண்ணும் திலகமாய்  
கோதையர் சூழக் குவிந்திங் காணுமே. | 96  

1415 |  குவிந்தனர் சத்திகள் முப்பத் திருவர்  
நடந்தனர் கன்னிகள் நாலெண்மர் சூழப்  
பரந்திதழ் ஆகிய பங்கயத் துள்ளே  
இருந்தனள் காணும் இடம்பல கொண்டே. | 97  

1416 |  கொண்டங்கு இருந்தனர் கூத்தன் ஔiயினைக்  
கண்டங்கு இருந்தனர் காரணத்து உள்ளது  
பண்டை மறைகள் பரந்தெங்கும் தேடுமால்  
இன்றுஎன் மனத்துள்ளே இல்லடைந்து ஆளுமே. | 98  

1417 |  இல்லடைந் தானுக்கும் இல்லாதது ஒன்றில்லை  
இல்லடைந் தானுக்கு இரப்பது தானில்லை  
இல்லடைந் தானுக்கு இமையவர் தாம்ஒவ்வர்  
இல்லடைந் தானுக்கு இல்லாதுஇல் ஆனையே. | 99  

1418 |  ஆனை மயக்கும் அறுபத்து நால்தறி  
ஆனை யிருக்கும் அறுபத்து நால்ஔi  
ஆனை யிருக்கும் அறுபத்து நால்அறை  
ஆனையும் கோடும் அறுபத்து நாலிலே. | 100  

**நான்காம் தந்திரம் முற்றிற்று.**


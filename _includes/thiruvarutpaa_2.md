## அறிமுகம்    
    
**திருவருட் பிரகாச வள்ளலார் நூல்கள்**    
    
# திருவருட்பா 2    
    
>ஆசிரியர்    
**திருவருட் பிரகாச வள்ளலார்**    
     
    
பதிப்பு    
2019-03-09-      
    
## கைபேசி தொகுப்புரை    
  
வள்ளலார் என்று அழைக்கப்படும் இராமலிங்க அடிகளார் (அக்டோபர் 5, 1823 – சனவரி 30, 1874) ஓர் ஆன்மீகவாதி ஆவார். இவர் சத்திய ஞான சபையை நிறுவியவர். [1] "வாடிய பயிரைக் கண்டபோதெல்லாம், வாடினேன்" என்று பாடியவர் இவர்.[2] திருவருட்பிரகாச வள்ளலார் என்ற சிறப்பு பெயர் பெற்றவர். கடவுள் ஒருவரே என்ற கருத்தை வலியுறுத்தியவர்.  
  
சாதி சமய வேறுபாட்டுக்கு எதிரான தமது நிலைப்பாடு காரணமாக, சமுதாயத்தின் பழைமைப் பற்றால் பெரிதும் பாதிக்கப்பட்டவர். வள்ளலாருக்கு எதிராக வழக்குமன்றத்தில் வழக்கு தொடர்ந்தவர் ஆறுமுக நாவலர்.[3]  
  
**பிறப்பு**  
இவர் கடலூர் மாவட்டம் சிதம்பரத்தில் இருந்து 10 மைல் தொலைவில் உள்ள மருதூரில் புரட்டாசி 19 (05.10.1823)இல் கருணீகர் குலத்தில் பிறந்தவர். பெற்றோர் இராமையாபிள்ளை, சின்னம்மையார். இவரோடு சபாபதி, பரசுராமன், உண்ணாமுலை, சுந்தராம்பாள் ஆகிய நால்வரும் உடன்பிறந்தவர்கள். இராமலிங்கர் பிறந்த ஆறாம் மாதத்திலேயே தந்தையை இழந்தார். தாயார் குழந்தைகளோடு பொன்னேரி சென்று வாழ்ந்தார். பின்னர் சென்னையில் ஏழுகிணறு பகுதி 39, வீராசாமி பிள்ளை தெருவில் உள்ள வீட்டில் குடியேறினார். அண்ணன் சபாபதி சமயச் சொற்பொழிவு செய்து வந்தார்.  
  
**பசியாற்றல்**  
  
அரிசி மூட்டைகள் இருக்கும் இராமலிங்க அடிகளால் உருவாக்கப்பட்ட தருமசாலை  
இராமலிங்க அடிகள் 23–5–1867 அன்று வடலூர் மக்களிடம் இருந்து 80 காணி நிலம் பெற்று தருமசாலையை தொடங்கினார். இந்த தருமசாலைக்கு வந்தவர்களுக்கு 3 வேளையும் உணவு வழங்கப்பட்டது. தற்போது தருமசாலைக்கான உணவுப்பொருட்களை தமிழக அரசு குறைந்த விலைக்கு வழங்கி வருகிறது என்பது பாராட்டுக்கு உரியதாகும்.[4] மக்களின் மிகுந்த துயரங்களுள் ஒன்றான பசியைப் போக்கிட வள்ளலார் வழி வகுத்தார். இன்றளவும் வள்ளலார் பெயரால் லட்சக்கணக்கான மக்களுக்குப் பசியாற்றப்படுகிறது. வடலூரில் தலைமை இடம் இருந்தாலும், உலகமெங்கும் அவரது கொள்கையைப் பின்பற்றுகின்றவர்கள் பசியாற்றுகிறார்கள்.  
  
**வள்ளலாரின் பன்முக ஆற்றல்கள்**  
  
- அருளாசிரியர்  
- இதழாசிரியர்  
- இறையன்பர்  
- உரையாசிரியர்  
- சமூக சீர்திருத்தவாதி  
- சித்தமருத்துவர்  
- சிறந்த சொற்பொழிவாளர்  
- ஞானாசிரியர்  
- தீர்க்கதரிசி  
- நூலாசிரியர்  
- பசிப் பிணி போக்கிய அருளாளர்  
- பதிப்பாசிரியர்  
- போதகாசிரியர்  
- மொழி ஆய்வாளர் (தமிழ்)  
- பண்பாளர்  
  
**சர்வ சமய சமரச சுத்த சன்மார்கம்**  
  
இராமலிங்க அடிகளால் நிறுவப்பட்ட சத்திய ஞான தர்ம சபையின் முக்கிய நுழைவாயில்,வடலூர்  
எல்லா மதங்களிலும் உள்ள உண்மை ஒன்றே என்பதை குறிக்கும் வண்ணம் இவர் தோற்றுவித்த மார்கத்திற்கு சர்வ சமய சமரச சுத்த சன்மார்க்கம் என்று பெயரிட்டார். உண்மையான ஞானி என்பதால் சாதிய பாகுபாடுகளை சாடினார் அதனால் உயர் சாதி இந்துக்களின் எதிர்ப்பை சம்பாதித்தார், இருப்பினும் தொடர்ந்து தன் வழியே பயணப்பட்டார்.  
  
தன் வாழ்வின் பெரும்பகுதியைச் சென்னையில் கழித்த இவர், நவீன சமுதாயங்களின் பிரச்சினைகளை உணர்ந்திருந்தார். அனைத்துச் சமய நல்லிணக்கத்திற்காக சன்மார்க்க சங்கத்தை நிறுவினார். அறிவுநெறி விளங்க சிதம்பரம் அருகே உள்ள வடலூரில் சத்திய ஞானசபையை அமைத்தார். இத்தகு உயரிய நோக்கங்களுக்காக தன் வாழ்நாளை அர்ப்பணித்துப் பணியாற்றினார். 1867ஆம் ஆண்டில் மக்களின் பசித்துயர் போக்க சத்திய தரும சாலையையும் நிறுவினார். அவர் வாழ்ந்த காலத்தில் அவருடைய சிந்தனைகள் மிகவும் முற்போக்குடையதாகக் கருதப்பட்டாலும், தற்பொழுது உலகெங்கும் அவருடைய சிந்தனைகளுக்கு ஒத்த கொள்கைகள் புரிந்துகொள்ளப்பட்டு பின்பற்றப்படுகின்றன.  
  
**இவருடைய காலத்தில் இருந்தவர்கள்**  
  
- ஆறுமுக நாவலர்  
- மீனாட்சிசுந்தரம் பிள்ளை  
- காஞ்சிபுரம் சபாபதி முதலியார்  
  
**இராமலிங்க அடிகள் கொள்கைகள்**  
  
இறந்தவர்களை எரிக்கக் கூடாது. சமாதி வைத்தல் வேண்டும்  
எதிலும் பொது நோக்கம் வேண்டும்  
எந்த உயிரையும் கொல்லக்கூடாது  
எல்லா உயிர்களும் நமக்கு உறவுகளே. அவற்றைத் துன்புறுத்தக்கூடாது  
சிறு தெய்வ வழிபாடு கூடாது. அவற்றின் பெயரால் பலி இடுதலும் கூடாது  
பசித்தவர்களுக்கு சாதி, மதம், இனம், மொழி முதலிய வேறுபாடு கருதாது உணவளித்தல் வேண்டும்  
புலால் உணவு உண்ணக்கூடாது  
கடவுள் ஒருவரே. அவர் அருட்பெருஞ்சோதி ஆண்டவர்  
சாதி, மதம், இனம், மொழி முதலிய வேறுபாடு கூடாது  
மத வெறி கூடாது  
எம்மத நிலையும் நின் அருள்  
  
நிலையில் இலங்குதல் அறிந்தனன் எல்லாம் சம்மதம் ஆக்கிக் கொள்கின்றேன் அல்லால் தனித்து வேறு எண்ணியது உண்டோ? செம்மல் உன்பாதம் அறிய நான் அறியேன் சிறிதும் இங்கு இனித்துயர்ஆற்றேன் இம்மதிக்கு அடியேன் குறித்தவாறு உள்ளது இயற்றுவது உன்கடன்  
  
எந்தாய்  
  
—திருவருட்பா, ஆறாம் திருமுறை ,3639  
அதாவது எந்த சமயத்தின் நிலைப்பாட்டையும், எல்லா மத நெறிகளையும் சம்மதம் ஆக்கிக் கொள்கிறேன் என்கிறார்.  
  
**வளரும் பிள்ளைகளுக்கு வள்ளலார் வழங்கிய அறிவுரைகள்**  
  
நல்லோர் மனதை நடுங்கச் செய்யாதே  
தானம் கொடுப்போரைத் தடுத்து நிறுத்தாதே  
மனமொத்த நட்புக்கு வஞ்சகம் செய்யாதே  
ஏழைகள் வயிறு எரியச் செய்யாதே  
பொருளை இச்சித்துப் பொய் சொல்லாதே  
பசித்தோர் முகத்தைப் பாராதிராதே  
இரப்போர்க்குப் பிச்சை இல்லை என்னாதே  
குருவை வணங்கக் கூசி நிற்காதே  
வெயிலுக்கு ஒதுங்கும் விருட்சம் அழிக்காதே  
தந்தை தாய் மொழியைத் தள்ளி நடக்காதே  
  
**வள்ளலார் பதிப்பித்தவை**  
  
- சின்மய தீபிகை  
- ஒழிவிலொடுக்கம்  
- தொண்டைமண்டல சதகம்  
  
**இயற்றிய உரைநடை**  
  
- மனுமுறைகண்ட வாசகம்  
- ஜீவகாருண்ய ஒழுக்கம்  
  
**திருவருட்பா**  
  
இவர் பாடிய ஆறாயிரம் பாடல்களின் திரட்டு, திருவருட்பா என்று அழைக்கப்படுகிறது.[5] இது ஆறு திருமுறைகளாக பகுக்கப்பட்டு உள்ளது. திருவருட்பா, முதலில் இராமலிங்கஅடிகளின் தலைமைச் சீடர் தொழுவூர் வேலாயுதனாரால் நான்கு திருமுறைகளாக வெளியிடப்பட்டன. பின்னர் ஐந்தாம், ஆறாம் திருமுறைகள் வெளியிடப்பட்டன. முன்னாள் தமிழக அறநிலையத்துறை ஆணையாளர் பாலகிருஷ்ணன், இராமலிங்கரின் உரைநடை, கடிதங்கள் முதலியவற்றைத் தனி நூலாகத் தொகுத்து வெளியிட்டார். பின்னர் ஊரன் அடிகளும் காலமுறைப் பதிப்பு வெளியிட்டுள்ளார்.  
  
**அருள் விளக்க மாலைப் பாடல் (4174)**  
நால்வருணம் ஆசிரமம் ஆசாரம் முதலா  
நவின்றகலைச் சரிதம் எலாம் பிள்ளைவிளை யாட்டே  
மேல்வருணம் தோல்வருணம் கண்டறிவார்  
இலைநீ விழித்திதுப்பார் என்றெனக்கு விளம்பியசற் குருவே  
  
  
  
**கண்டன நூல்கள்**  
வள்ளலார் எழுதிய திருவருட்பாவுக்கு எதிராக பல கண்டன நூல்கள் வெளிவந்தன. வள்ளலார் மேற்கொண்ட சமய சீர்திருத்தத்தால் அவரை அன்றைய சைவவாதிகள் ஏற்கவில்லை. இதன் தொடர்ச்சியாக வள்ளலார் எழுத்துக்களையும் புறம் தள்ளினர். எதிர்ப்பு தெரிவித்து கண்டனம் செய்தனர். வள்ளலார் முன் வைத்த மாற்றுப் பண்பாட்டையும் மறுத்தனர். 1868 இல் சண்முகம் பிள்ளை என்பவரால் திருவருட்பா தூஷண பரிகாரம் என்னும் நூலின் வழி இவ்விவாதம் தொடங்க ஆரம்பித்தது. 1869 இல் போலியருட்பா மறுப்பு என்ற நூல் எழுதப்பட்டது; இது அருட்பா அல்ல, போலி அருட்பா என்று பல காரணங்களைக் கூறி இந்நூல் மறுத்தது. இதற்கு எதிராக 12 கண்டன நூல்கள் வெளிவந்தன.  
  
1904 இல் நா. கதிரைவேற்பிள்ளை வள்ளலாருக்கு எதிராக இராமலிங்கம் பிள்ளை பாடல் ஆபாச தர்ப்பணம் அல்லது மருட்பா மறுப்பு என்ற நூலை எழுதி வெளியிட்டார். இந்நூலுக்கு மறுப்பாக ம.தி. பானுகவி என்பவர், 1905 இல் இராமலிங்கம் பிள்ளை பாடல் ஆபாச தர்ப்பண கண்டன நியாய வச்சிர குடாரம் என்ற நூலை எழுதி வெளியிட்டார். சைவ சமயத்தில் சீர்திருத்தம் செய்த வள்ளலாரை பழைமை வாதிகள் ஏற்றுக் கொள்ள மறுத்த நிகழ்வுகளாகவே இக்கண்டன நூல் போக்குகளைப் பார்க்கலாம்.[7]  
  
**நினைவு அஞ்சல்தலை**  
இந்திய அரசு இவரது சேவையை கருத்தில் கொண்டு 2007 ஆகஸ்ட் 17ல் அஞ்சல்தலை வெளியிட்டு சிறப்பித்தது.[8]  


இப்பாடல்கள் அனைத்தும் http://www.thiruarutpa.org என்னும் தளத்தில் இருந்து பெறப்பட்டவை. இந்த கைபேசியாக்கம் தனிச் சுற்றுக்கு உருவாக்கப் பட்டு உள்ளது.
    
**கைபேசியாக்கம்,    
மு.பிச்சைமுத்து**    
2019-03-09-  
  
## Creative Commons Public Licenses  
  
<a rel="license" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/88x31.png" /></a><br />This work is licensed under a <a rel="license" href="http://creativecommons.org/licenses/by/4.0/">Creative Commons Attribution 4.0 International License</a>.  
இரண்டாம் திருமுறை / Second Thirumurai  
  
##  001\. புண்ணிய விளக்கம்  
puṇṇiya viḷakkam  
  
  
  
  
 பொது  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பாடற் கினிய வாக்களிக்கும் பாலும் சோறும் பரிந்தளிக்கும்   
கூடற் கினிய அடியவர்தம் கூட்டம் அளிக்கும் குணம்அளிக்கும்  
ஆடற் கினிய நெஞ்சேநீ அஞ்சேல் என்மேல் ஆணைகண்டாய்  
தேடற் கினிய சீர் அளிக்கும் சிவாய நமஎன் றிடுநீறே.  
  
**2.** கருமால் அகற்றும் இறப்பதனைக் களையு நெறியும் காட்டுவிக்கும்   
பெருமால் அதனால் மயக்குகின்ற பேதை மடவார் நசைஅறுக்கும்  
அருமால் உழந்த நெஞ்சேநீ அஞ்சேல் என்மேல் ஆணைகண்டாய்  
திருமால் அயனும் தொழுதேத்தும் சிவாய நமஎன் றிடுநீறே.  
  
**3.** வெய்ய வினையின் வேர்அறுக்கும் மெய்ம்மை ஞான வீட்டிலடைந்   
துய்ய அமல நெறிகாட்டும் உன்னற் கரிய உணர்வளிக்கும்  
ஐயம் அடைந்த நெஞ்சேநீ அஞ்சேல் என்மேல் ஆணைகண்டாய்  
செய்ய மலர்க்கண் மால்போற்றும் சிவாய நமஎன் றிடுநீறே.  
  
**4.** கோல மலர்த்தாள் துணைவழுத்தும் குலத்தொண் டடையக் கூட்டுவிக்கும்   
நீல மணிகண் டப்பெருமான் நிலையை அறிவித் தருளளிக்கும்  
ஆல வினையால் நெஞ்சேநீ அஞ்சேல் என்மேல் ஆணைகண்டாய்  
சீலம் அளிக்கும் திருஅளிக்கும் சிவாய நமஎன் றிடுநீறே.  
  
**5.** வஞ்சப் புலக்கா டெறியஅருள் வாளும் அளிக்கும் மகிழ்வளிக்கும்   
கஞ்சத் தவனும் கரியவனும் காணற் கரிய கழல்அளிக்கும்  
அஞ்சில் புகுந்த நெஞ்சேநீ அஞ்சேல் என்மேல் ஆணைகண்டாய்  
செஞ்சொல் புலவர் புகழ்ந்தேத்தும் சிவாய நமஎன் றிடுநீறே.  
  
**6.** கண்கொள் மணியை முக்கனியைக் கரும்பைக் கரும்பின் கட்டிதனை   
விண்கொள் அமுதை நம்அரசை விடைமேல் நமக்குத் தோற்றுவிக்கும்  
அண்கொள் வினையால் நெஞ்சேநீ அஞ்சேல் என்மேல் ஆணைகண்டாய்  
திண்கொள் முனிவர் சுரர்புகழும் சிவாய நமஎன் றிடுநீறே.  
  
**7.** நோயை அறுக்கும் பெருமருந்தை நோக்கற் கரிய நுண்மைதனைத்   
தூய விடைமேல் வரும்நமது சொந்தத் துணையைத் தோற்றுவிக்கும்  
ஆய வினையால் நெஞ்சேநீ அஞ்சேல் என்மேல் ஆணைகண்டாய்  
சேய அயன்மால் நாடரிதாம் சிவாய நமஎன் றிடுநீறே.  
  
**8.** எண்ண இனிய இன்னமுதை இன்பக் கருணைப் பெருங்கடலை   
உண்ண முடியாச் செழுந்தேனை ஒருமால் விடைமேல் காட்டுவிக்கும்  
அண்ண வினையால் நெஞ்சேநீ அஞ்சேல் என்மேல் ஆணைகண்டாய்  
திண்ண மளிக்கும் திறம்அளிக்கும் சிவாய நமஎன் றிடுநீறே.  
  
**9.** சிந்தா மணியை நாம்பலநாள் தேடி எடுத்த செல்வமதை   
இந்தார் வேணி முடிக்கனியை இன்றே விடைமேல் வரச்செயும்காண்  
அந்தோ வினையால் நெஞ்சேநீ அஞ்சேல் என்மேல் ஆணைகண்டாய்  
செந்தா மரையோன் தொழுதேத்தும் சிவாய நமஎன் றிடுநீறே.  
  
**10.** உள்ளத் தெழுந்த மகிழ்வைநமக் குற்ற துணையை உள்உறவைக்   
கொள்ளக் கிடையா மாணிக்கக் கொழுந்தை விடைமேல் கூட்டுவிக்கும்  
அள்ளல் துயரால் நெஞ்சேநீ அஞ்சேல் என்மேல் ஆணைகண்டாய்  
தெள்ளக் கடலான் புகழ்ந்தேத்தும் சிவாய நமஎன் றிடுநீறே.  
  
**11.** உற்ற இடத்தில் உதவநமக் குடையோர் வைத்த வைப்பதனைக்   
கற்ற மனத்தில் புகுங்கருணைக் கனியை விடைமேல் காட்டுவிக்கும்  
அற்றம் அடைந்த நெஞ்சேநீ அஞ்சேல் என்மேல் ஆணைகண்டாய்  
செற்றம் அகற்றித் திறல் அளிக்கும் சிவாய நமஎன் றிடுநீறே.  
  
  
  
இரண்டாம் திருமுறை / Second Thirumurai  
  
##  002\. அருள் நாம விளக்கம்  
aruḷ nāma viḷakkam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வாங்கு வில்நுதல் மங்கையர் விழியால்   
மயங்கி வஞ்சர்பால் வருந்திநாள் தோறும்  
ஏங்கு கின்றதில் என்பயன் கண்டாய்  
எழில்கொள் ஒற்றியூர்க் கென்னுடன் போந்து  
தேங்கு லாவுசெங் கரும்பினும் இனிதாய்த்  
தித்தித் தன்பர்தம் சித்தத்துள் ஊறி  
ஓங்கும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**2.** தவம தின்றிவன் மங்கையர் முயக்கால்   
தருமம் இன்றுவஞ் சகர்கடுஞ் சார்வால்  
இவகை யால்மிக வருந்துறில் என்னாம்  
எழில்கொள் ஒற்றியூர்க் கென்னுடன் போந்து  
பவம தோட்டிநல் ஆனந்த உருவாம்  
பாங்கு காட்டிநல் பதந்தரும் அடியார்  
உவகை ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**3.** மின்னும் நுண்ணிடைப் பெண்பெரும் பேய்கள்   
வெய்ய நீர்க்குழி விழுந்தது போக  
இன்னும் வீழ்கலை உனக்கொன்று சொல்வேன்  
எழில்கொள் ஒற்றியூர்க் கென்னுடன் போந்து  
பொன்உ லாவிய புயம் உடை யானும்  
புகழ்உ லாவிய பூஉடை யானும்  
உன்னும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**4.** பொன்றும் வாழ்க்கையை நிலைஎன நினைந்தே   
புலைய மங்கையர் புழுநெளி அளற்றில்  
என்றும் வீழ்ந்துழல் மடமையை விடுத்தே  
எழில்கொள் ஒற்றியூர்க் கென்னுடன் போந்து  
துன்று தீம்பலாச் சுளையினும் இனிப்பாய்த்  
தொண்டர் தங்கள்நாச் சுவைபெற ஊறி  
ஒன்றும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**5.** வரைக்கு நேர்முலை மங்கையர் மயலால்   
மயங்கி வஞ்சரால் வருத்தமுற் றஞராம்  
இரைக்கும் மாக்கடல் இடைவிழுந் தயரேல்  
எழில்கொள் ஒற்றியூர்க் கென்னுடன் போந்து  
கரைக்கும் தெள்ளிய அமுதமோ தேனோ  
கனிகொ லோஎனக் கனிவுடன் உயர்ந்தோர்  
உரைக்கும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**6.** வாது செய்ம்மட வார்தமை விழைந்தாய்   
மறலி வந்துனை வாஎன அழைக்கில்  
ஏது செய்வையோ ஏழைநீ அந்தோ  
எழில்கொள் ஒற்றியூர்க் கென்னுடன் போந்து  
போது வைகிய நான்முகன் மகவான்  
புணரி வைகிய பூமகள் கொழுநன்  
ஓதும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**7.** நண்ணும் மங்கையர் புழுமலக் குழியில்   
நாளும் வீழ்வுற்று நலிந்திடேல் நிதமாய்  
எண்ணும் என்மொழி குருமொழி ஆக  
எண்ணி ஒற்றியூர்க் கென்னுடன் போந்து  
பண்ணும் இன்சுவை அமுதினும் இனிதாய்ப்  
பத்தர் நாள்தொறும் சித்தமுள் ளூற  
உண்ணும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**8.** பந்த வண்ணமாம் மடந்தையர் மயக்கால்   
பசையில் நெஞ்சரால் பரிவுறு கின்றாய்  
எந்த வண்ணநீ உய்வணம் அந்தோ  
எழில்கொள் ஒற்றியூர்க் கென்னுடன் போந்து  
சந்த மாம்புகழ் அடியரில் கூடிச்  
சனனம் என்னுமோர் சாகரம் நீந்தி  
உந்த ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**9.** மட்டின் மங்கையர் கொங்கையை விழைந்தாய்   
மட்டி லாததோர் வன்துயர் அடைந்தாய்  
எட்டி அன்னர்பால் இரந்தலை கின்றாய்  
எழில்கொள் ஒற்றியூர்க் கென்னுடன் போந்து  
தட்டி லாதநல் தவத்தவர் வானோர்  
சார்ந்தும் காண்கிலாத் தற்பரம் பொருளை  
ஒட்டி ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
**10.** நிலவும் ஒண்மதி முகத்தியர்க் குழன்றாய்   
நீச நெஞ்சர்தம் நெடுங்கடை தனிற்போய்  
இலவு காத்தனை என்னைநின் மதியோ  
எழில்கொள் ஒற்றியூர்க் கென்னுடன் போந்து  
பலவும் ஆய்ந்துநன் குண்மையை உணர்ந்த  
பத்தர் உள்ளகப் பதுமங்கள் தோறும்  
உலவும் ஓம்சிவ சண்முக சிவஓம்  
ஓம்சி வாயஎன் றுன்னுதி மனனே.  
  
  
  
இரண்டாம் திருமுறை / Second Thirumurai  
  
##  003\. ஸ்ரீ சிவசண்முக நாம ஸங்கீர்த்தன லகிரி  
shrī sivasaṇmuka nāma shaṅkīrttaṉa lakiri  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பழுது நேர்கின்ற வஞ்சகர் கடைவாய்ப்   
பற்றி நின்றதில் பயன்எது கண்டாய்  
பொழுது போகின்ற தெழுதிஎன் நெஞ்சே  
பொழில்கொள் ஒற்றியம் புரிதனக் கேகித்  
தொழுது சண்முக சிவசிவ எனநம்  
தோன்ற லார்தமைத் துதித்தவர் திருமுன்  
பழுது சொல்லுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**2.** சூது நேர்கின்ற முலைச்சியர் பொருட்டாச்   
சுற்றி நின்றதில் சுகம்எது கண்டாய்  
போது போகின்ற தெழுதிஎன் நெஞ்சே  
பொழில்கொள் ஒற்றியம் புரிதனக் கேகி  
ஓது சண்முக சிவசிவ எனவே  
உன்னி நெக்குவிட் டுருகிநம் துயராம்  
ஆது சொல்லுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**3.** ஞாலம் செல்கின்ற வஞ்சகர் கடைவாய்   
நண்ணி நின்றதில் நலம்எது கண்டாய்  
காலம் செல்கின்ற தெழுதிஎன் நெஞ்சே  
கருதும் ஒற்றியம் கடிநகர்க் கேகிக்  
கோலம் செய்அருள் சண்முக சிவஓம்  
குழக வோஎனக் கூவிநம் துயராம்  
ஆலம் சொல்லுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**4.** மருட்டி வஞ்சகம் மதித்திடும் கொடியார்   
வாயல் காத்தின்னும் வருந்தில்என் பயனோ  
இருட்டிப் போகின்ற தெழுதிஎன் நெஞ்சே  
எழில்கொள் ஒற்றியூர் எனும்தலத் தேகித்  
தெருட்டி றஞ்செயும் சண்முக சிவஓம்  
சிவந மாஎனச் செப்பிநம் துயராம்  
அரிட்டை ஓதுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**5.** இல்லை என்பதே பொருள்எனக் கொண்டோர்   
ஈன வாயிலில் இடர்ப்படு கின்றாய்  
எல்லை செல்கின்ற தெழுதிஎன் நெஞ்சே  
எழில்கொள் ஒற்றியூர் எனும்தலத் தேகித்  
தொல்லை ஓம்சிவ சண்முக சிவஓம்  
தூய என்றடி தொழுதுநாம் உற்ற  
அல்லல் ஓதுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**6.** கரவு நெஞ்சினர் கடைத்தலைக் குழன்றாய்   
கலங்கி இன்னும்நீ கலுழ்ந்திடில் கடிதே  
இரவு போந்திடும் எழுதிஎன் நெஞ்சே  
எழில்கொள் ஒற்றியூர் எனும்தலத் தேகிப்  
பரவு சண்முக சிவசிவ சிவஓம்  
பரசு யம்புசங் கரசம்பு நமஓம்  
அரஎன் றேத்துதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**7.** ஏய்ந்து வஞ்சகர் கடைத்தலை வருந்தி   
இருக்கின் றாய்இனி இச்சிறு பொழுதும்  
சாய்ந்து போகின்ற தெழுதிஎன் நெஞ்சே  
தகைகொள் ஒற்றியம் தலத்தினுக் கேகி  
வாய்ந்து சண்முக நமசிவ சிவஓம்  
வரசு யம்புசங் கரசம்பு எனவே  
ஆய்ந்து போற்றுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**8.** ஈர்ந்த நெஞ்சினர் இடந்தனில் இருந்தே   
இடர்கொண் டாய்இனி இச்சிறு பொழுதும்  
பேர்ந்து போகின்ற தெழுதிஎன் நெஞ்சே  
பிறங்கும் ஒற்றியம் பெருநகர்க் கேகி  
ஒர்ந்து சண்முக சரவண பவஓம்  
ஓம்சு யம்புசங் கரசம்பு எனவே  
ஆர்ந்து போற்றுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**9.** கமைப்பின் ஈகிலா வஞ்சகர் கடையைக்   
காத்தி ருக்கலை கடுகிஇப் பொழுதும்  
இமைப்பில் போகின்ற தெழுதிஎன் நெஞ்சே  
எழில்கொள் ஒற்றியூர் எனும்தலத் தேகி  
எமைப்பு ரந்தசண் முகசிவ சிவஓம்  
இறைவ சங்கர அரகர எனவே  
அமைப்பின் ஏத்துதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
**10.** உறைந்து வஞ்சர்பால் குறையிரந் தவமே   
உழல்கின் றாய்இனி உரைக்கும்இப் பொழுதும்  
குறைந்து போகின்ற தெழுதிஎன் நெஞ்சே  
குலவும் ஒற்றியம் கோநகர்க் கேகி  
நிறைந்த சண்முக குருநம சிவஓம்  
நிமல சிற்பர அரகர எனவே  
அறைந்து போற்றுதும் ஐயுறல் என்மேல்  
ஆணை காண்அவர் அருள்பெறல் ஆமே.  
  
  
  
இரண்டாம் திருமுறை / Second Thirumurai  
  
##  004\. நமச்சிவாய ஸங்கீர்த்தன லகிரி  
namachsivāya shaṅkīrttaṉa lakiri  
  
  
  
  
 திருவொற்றியூரும் திருத்தில்லையும்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** சொல்அ வாவிய தொண்டர்தம் மனத்தில்   
சுதந்த ரங்கொடு தோன்றிய துணையைக்  
கல்அ வாவிய ஏழையேன் நெஞ்சும்  
கரைந்து வந்திடக் கலந்திடும் களிப்பைச்  
செல்அ வாவிய பொழில்திரு வொற்றித்  
தேனைத் தில்லைச்சிற் றம்பலத் தாடும்  
நல்ல வாழ்வினை நான்மறைப் பொருளை  
நமச்சி வாயத்தை நான்மற வேனே.  
  
**2.** அட்ட மூர்த்தம தாகிய பொருளை   
அண்டர் ஆதியோர் அறிகிலாத் திறத்தை  
விட்ட வேட்கையர்க் கங்கையில் கனியை  
வேத மூலத்தை வித்தக விளைவை  
எட்ட ரும்பர மானந்த நிறைவை  
எங்கும் ஆகிநின் றிலங்கிய ஒளியை  
நட்டம் ஆடிய நடனநா யகத்தை  
நமச்சி வாயத்தை நான்மற வேனே.  
  
**3.** உம்பர் வான்துயர் ஒழித்தருள் சிவத்தை   
உலகெ லாம்புகழ் உத்தமப் பொருளைத்  
தம்ப மாய்அகி லாண்டமும் தாங்கும்  
சம்பு வைச்சிவ தருமத்தின் பயனைப்  
பம்பு சீரருள் பொழிதரு முகிலைப்  
பரம ஞானத்தைப் பரமசிற் சுகத்தை  
நம்பி னோர்களை வாழ்விக்கும் நலத்தை  
நமச்சி வாயத்தை நான்மற வேனே.  
  
**4.** மாலின் உச்சிமேல் வதிந்தமா மணியை   
வழுத்தும் நாஅகம் மணக்கும்நன் மலரைப்  
பாலின் உள்இனித் தோங்கிய சுவையைப்  
பத்தர் தம்உளம் பரிசிக்கும் பழத்தை  
ஆலின் ஓங்கிய ஆனந்தக் கடலை  
அம்ப லத்தில்ஆம் அமுதைவே தங்கள்  
நாலின் ஒற்றியூர் அமர்ந்திடும் சிவத்தை  
நமச்சி வாயத்தை நான்மற வேனே.  
  
**5.** உண்ணி றைந்தெனை ஒளித்திடும் ஒளியை   
உண்ண உண்ணமேல் உவட்டுறா நறவைக்  
கண்ணி றைந்ததோர் காட்சியை யாவும்  
கடந்த மேலவர் கலந்திடும் உறவை  
எண்ணி றைந்தமால் அயன்முதல் தேவர்  
யாரும் காண்கிலா இன்பத்தின் நிறைவை  
நண்ணி ஒற்றியூர் அமர்ந்தருள் சிவத்தை  
நமச்சி வாயத்தை நான்மற வேனே.  
  
**6.** திக்கு மாறினும் எழுகடல் புவிமேல்   
சென்று மாறினும் சேண்விளங் கொளிகள்  
உக்கு மாறினும் பெயல்இன்றி உலகில்  
உணவு மாறினும் புவிகளோர் ஏழும்  
மிக்கு மாறினும் அண்டங்கள் எல்லாம்  
விழுந்து மாறினும் வேதங்கள் உணரா  
நக்கன் எம்பிரான் அருள்திருப் பெயராம்  
நமச்சி வாயத்தை நான்மற வேனே.  
  
**7.** பெற்ற தாய்தனை மகமறந் தாலும்   
பிள்ளை யைப்பெறும் தாய்மறந் தாலும்  
உற்ற தேகத்தை உயிர்மறந் தாலும்  
உயிரை மேவிய உடல்மறந் தாலும்  
கற்ற நெஞ்சகம் கலைமறந் தாலும்  
கண்கள் நின்றிமைப் பதுமறந் தாலும்  
நற்ற வத்தவர் உள்ளிருந் தோங்கும்  
நமச்சி வாயத்தை நான்மற வேனே.  
  
**8.** உடைஉ டுத்திட இடைமறந் தாலும்   
உலகு ளோர்பசிக் குணமறந் தாலும்  
படையெ டுத்தவர் படைமறந் தாலும்  
பரவை தான்அலைப் பதுமறந் தாலும்  
புடைஅ டுத்தவர் தமைமறந் தாலும்  
பொன்னை வைத்தஅப் புதைமறந் தாலும்  
நடைஅ டுத்தவர் வழிமறந் தாலும்  
நமச்சி வாயத்தை நான்மற வேனே.  
  
**9.** வன்மை செய்திடும் வறுமைவந் தாலும்   
மகிழ்வு செய்பெரு வாழ்வுவந் தாலும்  
புன்மை மங்கையர் புணர்ச்சிநேர்ந் தாலும்  
பொருந்தி னாலும்நின் றாலும்சென் றாலும்  
தன்மை இல்லவர் சார்பிருந் தாலும்  
சான்ற மேலவர் தமைஅடைந் தாலும்  
நன்மை என்பன யாவையும் அளிக்கும்  
நமச்சி வாயத்தை நான்மற வேனே.  
  
**10.** இன்னும் பற்பல நாளிருந் தாலும்   
இக்க ணந்தனி லேஇறந் தாலும்  
துன்னும் வான்கதிக் கேபுகுந் தாலும்  
சோர்ந்து மாநர கத்துழன் றாலும்  
என்ன மேலும்இங் கெனக்குவந் தாலும்  
எம்பி ரான்எனக்கு யாதுசெய் தாலும்  
நன்னர் நெஞ்சகம் நாடிநின் றோங்கும்  
நமச்சி வாயத்தை நான்மற வேனே.  
  
  
  
இரண்டாம் திருமுறை / Second Thirumurai  
  
##  005\. நற்றுணை விளக்கம்  
naṟṟuṇai viḷakkam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** எஞ்ச வேண்டிய ஐம்புலப் பகையால்   
இடர்கொண் டோய்ந்தனை என்னினும் இனிநீ  
அஞ்ச வேண்டிய தென்னைஎன் நெஞ்சே  
அஞ்சல் அஞ்சல்காண் அருமறை நான்கும்  
விஞ்ச வேண்டியும் மாலவன் மலரோன்  
விளங்க வேண்டியும் மிடற்றின்கண் அமுதா  
நஞ்சை வேண்டிய நாதன்தன் நாமம்  
நமச்சி வாயம்காண் நாம்பெறும் துணையே.  
  
**2.** காவின் மன்னவன் எதிர்க்கினும் காமன்   
கணைகன் ஏவினும் காலனே வரினும்  
பூவின் மன்னவன் சீறினும் திருமால்  
போர்க்கு நேரினும் பொருளல நெஞ்சே  
ஓவில் மாதுயர் எற்றினுக் கடைந்தாய்  
ஒன்றும் அஞ்சல்நீ உளவறிந் திலையோ  
நாவின் மன்னரைக் கரைதனில் சேர்த்த  
நமச்சி வாயம்காண் நாம்பெறும் துணையே.  
  
**3.** நீட்டம் உற்றதோர் வஞ்சக மடவார்   
நெடுங்கண் வேல்பட நிலையது கலங்கி  
வாட்டம் உற்றனை ஆயினும் அஞ்சேல்  
வாழி நெஞ்சமே மலர்க்கணை தொடுப்பான்  
கோட்டம் உற்றதோர் நிலையொடு நின்ற  
கொடிய காமனைக் கொளுவிய நுதல்தீ  
நாட்டம் உற்றதோர் நாதன்தன் நாமம்  
நமச்சி வாயம்காண் நாம்பெறும் துணையே.  
  
**4.** எம்மை வாட்டும்இப் பசியினுக் கெவர்பால்   
ஏகு வோம்என எண்ணலை நெஞ்சே  
அம்ம ஒன்றுநீ அறிந்திலை போலும்  
ஆலக் கோயிலுள் அன்றுசுந் தரர்க்காய்ச்  
செம்மை மாமலர்ப் பதங்கள்நொந் திடவே  
சென்று சோறிரந் தளித்தருள் செய்தோன்  
நம்மை ஆளுடை நாதன்தன் நாமம்  
நமச்சி வாயம்காண் நாம்பெறும் துணையே.  
  
**5.** ஓடு கின்றனன் கதிரவன் அவன்பின்   
ஓடு கின்றன ஒவ்வொரு நாளாய்  
வீடு கின்றன என்செய்வோம் இனிஅவ்  
வெய்ய கூற்றுவன் வெகுண்டிடில் என்றே  
வாடு கின்றனை அஞ்சலை நெஞ்சே  
மார்க்கண் டேயர்தம் மாண்பறிந் திலையோ  
நாடு கின்றவர் நாதன்தன் நாமம்  
நமச்சி வாயம்காண் நாம்பெறும் துணையே.  
  
**6.** மலங்கும் மால்உடல் பிணிகளை நீக்க   
மருந்து வேண்டினை வாழிஎன் நெஞ்சே  
கலங்கு றேல்அருள் திருவெண்­ றெனது  
கரத்தி ருந்தது கண்டிலை போலும்  
விலங்கு றாப்பெரும் காமநோய் தவிர்க்க  
விரும்பி ஏங்கினை வெம்புறேல் அழியா  
நலங்கொள் செஞ்சடை நாதன்தன் நாமம்  
நமச்சி வாயம்காண் நாம்பெறும் துணையே.  
  
**7.** மாலும் துஞ்சுவான் மலரவன் இறப்பான்   
மற்றை வானவர் முற்றிலும் அழிவார்  
ஏலும் நற்றுணை யார்நமக் கென்றே  
எண்ணி நிற்றியோ ஏழைநீ நெஞ்சே  
கோலும் ஆயிரம் கோடிஅண் டங்கள்  
குலைய நீக்கியும் ஆக்கியும் அளிக்கும்  
நாலு மாமறைப் பரம்பொருள் நாமம்  
நமச்சி வாயம்காண் நாம்பெறும் துணையே.  
  
**8.** கந்த வண்ணமாம் கமலன்மால் முதலோர்   
கண்டி லார்எனில் கைலையம் பதியை  
எந்த வண்ணம்நாம் காண்குவ தென்றே  
எண்ணி எண்ணிநீ ஏங்கினை நெஞ்சே  
அந்த வண்ணவெள் ஆனைமேல் நம்பி  
அமர்ந்து சென்றதை அறிந்திலை போலும்  
நந்தம் வண்ணமாம் நாதன்தன் நாமம்  
நமச்சி வாயம்காண் நாம்பெறும் துணையே.  
  
**9.** வீர மாந்தரும் முனிவரும் சுரரும்   
மேவு தற்கொணா வெள்ளியங் கிரியைச்  
சேர நாம்சென்று வணங்கும்வா றெதுவோ  
செப்பென் றேஎனை நச்சிய நெஞ்சே  
ஊர னாருடன் சேரனார் துரங்கம்  
ஊர்ந்து சென்றஅவ் உளவறிந் திலையோ  
நார மார்மதிச் சடையவன் நாமம்  
நமச்சி வாயம்காண் நாம்பெறும் துணையே.  
  
**10.** தலங்கள் தோறும்சென் றவ்விடை அமர்ந்த   
தம்பி ரான்திருத் தாளினை வணங்கி  
வலங்கொ ளும்படி என்னையும் கூட  
வாஎன் கின்றனை வாழிஎன் நெஞ்சே  
இலங்கள் தோறும்சென் றிரந்திடும் அவனே  
என்னை உன்னையும் ஈர்க்குவன் அதற்கு  
நலங்கொ ளும்துணை யாதெனில் கேட்டி  
நமச்சி வாயம்காண் நாம்பெறும் துணையே.  
  
  
  
இரண்டாம் திருமுறை / Second Thirumurai  
  
##  006\. திருவருள் வழக்க விளக்கம்  
tiruvaruḷ vaḻakka viḷakkam  
  
  
  
  
 திருவொற்றியூர்  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** தோடுடை யார்புலித் தோலுடை யார்கடல் தூங்கும்ஒரு   
மாடுடை யார்மழு மான்உடை யார்பிர மன்தலையாம்  
ஓடுடை யார்ஒற்றி யூர்உடை யார்புகழ் ஓங்கியவெண்  
காடுடை யார்நெற்றிக் கண்உடை யார்எம் கடவுளரே.  
  
**2.** வண்ணப்பல் மாமலர் மாற்றும் படிக்கு மகிழ்ந்தெமது   
திண்ணப்பர் சாத்தும் செருப்படி மேற்கொண்டு தீஞ்சுவைத்தாய்  
உண்ணப் பரிந்துநல் ஊன்தர உண்டுகண் ஒத்தக்கண்டே  
கண்ணப்ப நிற்க எனக்கைதொட் டார்எம் கடவுளரே.  
  
**3.** செல்இடிக் கும்குரல் கார்மத வேழச் சினஉரியார்   
வல்அடுக் கும்கொங்கை மாதொரு பாகர் வடப்பொன்வெற்பாம்  
வில்எடுக் கும்கையர் சாக்கியர் அன்று விரைந்தெறிந்த  
கல்லடிக் கும்கதி காட்டினர் காண்எம் கடவுளரே.  
  
**4.** ஏழியல் பண்பெற் றமுதோ டளாவி இலங்குதமிழ்க்   
கேழியல் சம்பந்தர் அந்தணர் வேண்டக் கிளர்ந்தநற்சீர்  
வீழியில் தம்பதிக் கேவிடை கேட்கவெற் பாள்உடனே  
காழியில் தன்னுருக் காட்டின ரால்எம் கடவுளரே.  
  
**5.** நாட்டில் புகழ்பெற்ற நாவுக் கரசர்முன் நாள்பதிகப்   
பாட்டிற் கிரக்கம்இல் லீர்எம் பிரான்எனப் பாடஅன்றே  
ஆட்டிற் கிசைந்த மலர்வாழ்த்தி வேதம் அமைத்தமறைக்  
காட்டில் கதவம் திறந்தன ரால்எம் கடவுளரே.  
  
**6.** பைச்சூர் அரவப் படநடத் தான்அயன் பற்பலநாள்   
எய்ச்சூர் தவஞ்செய் யினும்கிடை யாப்பதம் ஏய்ந்துமண்மேல்  
வைச்சூரன் வன்தொண்டன் சுந்தரன் என்னுநம் வள்ளலுக்குக்  
கச்சூரில் சோறிரந் தூட்டின ரால்எம் கடவுளரே.  
  
**7.** ஏணப் பரிசெஞ் சடைமுத லானஎல் லாம்மறைத்துச்   
சேணப் பரிகள் நடத்திடு கின்றநல் சேவகன்போல்  
மாணப் பரிபவம் நீக்கிய மாணிக்க வாசகர்க்காய்க்  
காணப் பரிமிசை வந்தன ரால்எம் கடவுளரே.  
  
**8.** எல்லாம் செயவல்ல சித்தரின் மேவி எழில்மதுரை   
வல்லாரின் வல்லவர் என்றறி யாமுடி மன்னன்முன்னே  
பல்லா யிரஅண்ட மும்பயம் எய்தப் பராக்கிரமித்துக்  
கல்லானை தின்னக் கரும்பளித் தார்எம் கடவுளரே.  
  
**9.** மால்எடுத் தோங்கிய மால்அயன் ஆதிய வானவரும்   
ஆல்அடுத் தோங்கிய அந்தண னேஎன் றடைந்திரண்டு  
பால்எடுத் தேத்தநம் பார்ப்பதி காணப் பகர்செய்மன்றில்  
கால்எடுத் தாடும் கருத்தர்கண் டீர்எம் கடவுளரே.  
  
**10.** மாற்பதம் சென்றபின் இந்திரர் நான்முகர் வாமனர்மான்   
மேற்பதம் கொண்ட உருத்திரர் விண்ணவர் மேல்மற்றுள்ளோர்  
ஆற்பதம் கொண்டபல் ஆயிரம் கோடிஅண் டங்கள்எல்லாம்  
காற்பதம் ஒன்றில் ஒடுக்கிநிற் பார்எம் கடவுளரே.  
  
  
  
  * * * *  
  
  * 17\. இரக்கமில்லீர் எம்பிரான் என நாவுக்கரசர் பாடியதாவதுஅரக்க னைவிர லாலடர்த் திட்டநீர்இரக்க மொன்றிலீ ரெம்பெரு மானிரேசுரக்கும் புன்னைகள் சூழ்மறைக் காடரோசரக்க விக்கத வந்திறப் பிம்மினே.  
  
இரண்டாம் திருமுறை / Second Thirumurai  
  
##  007\. சிவபுண்ணியத் தேற்றம்  
sivapuṇṇiyat tēṟṟam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** கடவுள் நீறிடாக் கடையரைக் கண்காள்   
கனவி லேனும்நீர் காணுதல் ஒழிக  
அடவுள் மாசுதீர்த் தருள்திரு நீற்றை  
அணியும் தொண்டரை அன்புடன் காண்க  
தடவும் இன்னிசை வீணைகேட் டரக்கன்  
தனக்கு வாளொடு நாள்கொடுத் தவனை  
நடவும் மால்விடை ஒற்றியூர் உடைய  
நாதன் தன்னைநாம் நண்ணுதற் பொருட்டே.  
  
**2.** போற்றி நீறிடாப் புலையரைக் கண்டால்   
போக போகநீர் புலமிழந் தவமே  
நீற்றின் மேனியர் தங்களைக் கண்டால்  
நிற்க நிற்கஅந் நிமலரைக் காண்க  
சாற்றின் நன்னெறி ஈதுகாண் கண்காள்  
தமனி யப்பெரும் தனுஎடுத் தெயிலைக்  
காற்றி நின்றநம் கண்நுதற் கரும்பைக்  
கைலை ஆளனைக் காணுதற் பொருட்டே.  
  
**3.** தெய்வ நீறிடாச் சிறியரைக் கண்டால்   
சீறு பாம்புகண் டெனஒளித் தேக  
சைவ நீறிடும் தலைவரைக் கண்காள்  
சார்ந்து நின்றுநீர் தனிவிருந் துண்க  
செய்ப வன்செய லும்அவை உடனே  
செய்விப் பானுமாய்த் தில்லைஅம் பலத்துள்  
உய்வ தேதரக் கூத்துகந் தாடும்  
ஒருவன் நம்முளம் உற்றிடற் பொருட்டே.  
  
**4.** தூய நீறிடாப் பேயர்கள் ஒன்று   
சொல்லு வாரெனில் புல்லென அடைக்க  
தாய நீறிடும் நேயர்ஒன் றுரைத்தால்  
தழுவி யேஅதை முழுவதும் கேட்க  
சேய நன்னெறி அணித்தது செவிகாள்  
சேர மானிடைத் திருமுகம் கொடுத்து  
ஆய பாணற்குப் பொன்பெற அருளும்  
ஐயர் சேவடி அடைகுதற் பொருட்டே.  
  
**5.** நல்ல நீறிடா நாய்களின் தேகம்   
நாற்றம் நேர்ந்திடில் நண்உயிர்ப் படக்க  
வல்ல நீறிடும் வல்லவர் எழின்மெய்  
வாசம் நேரிடில் மகிழ்வுடன் முகர்க  
சொல்ல ரும்பரி மளந்தரும் மூக்கே  
சொல்லும் வண்ணம்இத் தூய்நெறி ஒன்றாம்  
அல்லல் நீக்கிநல் அருட்கடல் ஆடி  
ஐயர் சேவடி அடைகுதற் பொருட்டே.  
  
**6.** அருள்செய் நீறிடார் அமுதுனக் கிடினும்   
அம்ம லத்தினை அருந்துதல் ஒழிக  
தெருள்கொள் நீறிடும் செல்வர்கூழ் இடினும்  
சேர்ந்து வாழ்த்திஅத் திருஅமு துண்க  
இருள்செய் துன்பநீத் தென்னுடை நாவே  
இன்ப நல்அமு தினிதிருந் தருந்தி  
மருள்செய் யானையின் தோலுடுத் தென்னுள்  
வதியும் ஈசன்பால் வாழுதற் பொருட்டே.  
  
**7.** முத்தி நீறிடார் முன்கையால் தொடினும்   
முள்ளு றுத்தல்போல் முனிவுடன் நடுங்க  
பத்தி நீறிடும் பத்தர்கள் காலால்  
பாய்ந்து தைக்கினும் பரிந்ததை மகிழ்க  
புத்தி ஈதுகாண் என்னுடை உடம்பே  
போற்ற லார்புரம் பொடிபட நகைத்தோன்  
சத்தி வேற்கரத் தனயனை மகிழ்வோன்  
தன்னை நாம்என்றும் சார்ந்திடற் பொருட்டே.  
  
**8.** இனிய நீறிடா ஈனநாய்ப் புலையர்க்   
கெள்ளில் பாதியும் ஈகுதல் ஒழிக  
இனிய நீறிடும் சிவனடி யவர்கள்  
எம்மைக் கேட்கினும் எடுத்தவர்க் கீக  
இனிய நன்னெறி ஈதுகாண் கரங்காள்  
ஈசன் நம்முடை இறையவன் துதிப்போர்க்  
கினிய மால்விடை ஏறிவந் தருள்வோன்  
இடங்கொண் டெம்முளே இசைகுதற் பொருட்டே.  
  
**9.** நாட நீறிடா மூடர்கள் கிடக்கும்   
நரக இல்லிடை நடப்பதை ஒழிக  
ஊடல் நீக்கும்வெண் நீறிடும் அவர்கள்  
உலவும் வீட்டிடை ஓடியும் நடக்க  
கூட நன்னெறி ஈதுகாண் கால்காள்  
குமரன் தந்தைஎம் குடிமுழு தாள்வோன்  
ஆட அம்பலத் தமர்ந்தவன் அவன்தன்  
அருட்க டல்படிந் தாடுதற் பொருட்டே.  
  
**10.** நிலைகொள் நீறிடாப் புலையரை மறந்தும்   
நினைப்ப தென்பதை நெஞ்சமே ஒழிக  
கலைகொள் நீறிடும் கருத்தரை நாளும்  
கருதி நின்றுளே கனிந்துநெக் குருக  
மலைகொள் வில்லினான் மால்விடை உடையான்  
மலர்அ யன்தலை மன்னிய கரத்தான்  
அலைகொள் நஞ்சமு தாக்கிய மிடற்றான்  
அவனை நாம்மகிழ்ந் தடைகுதற் பொருட்டே.  
  
  
  
இரண்டாம் திருமுறை / Second Thirumurai  
  
##  008\. முத்தி உபாயம்  
mutti upāyam  
  
  
  
  
 திருவொற்றியூர்  
  
  
 வஞ்சித்துறை  
  
  
 திருச்சிற்றம்பலம்  
  
**1.** ஒற்றி ஊரனைப்   
பற்றி நெஞ்சமே  
நிற்றி நீஅருள்  
பெற்றி சேரவே.-  
  
**2.** சேர நெஞ்சமே   
தூரம் அன்றுகாண்  
வாரம் வைத்தியேல்  
சாரும் முத்தியே.  
  
**3.** முத்தி வேண்டுமேல்   
பத்தி வேண்டுமால்  
சத்தி யம்இது  
புத்தி நெஞ்சமே.  
  
**4.** நெஞ்ச மேஇது   
வஞ்ச மேஅல  
பிஞ்ச கன்பதம்  
தஞ்சம் என்பதே.  
  
**5.** என்ப தேற்றவன்   
அன்ப தேற்றுநீ  
வன்பு மாற்றுதி  
இன்பம் ஊற்றவே.-  
  
**6.** ஊற்றம் உற்றுவெண்   
நீற்றன் ஒற்றியூர்  
போற்ற நீங்குமால்  
ஆற்ற நோய்களே.-  
  
**7.** நோய்கள் கொண்டிடும்   
பேய்கள் பற்பலர்  
தூய்தன் ஒற்றியூர்க்  
கேய்தல் இல்லையே.  
  
**8.** இல்லை இல்லைகாண்   
ஒல்லை ஒற்றியூர்  
எல்லை சேரவே  
அல்லல் என்பதே.-  
  
**9.** அல்லல் என்பதேன்   
தொல்லை நெஞ்சமே  
மல்லல் ஒற்றியூர்  
எல்லை சென்றுமே.-  
  
**10.** சென்று வாழ்த்துதி   
நன்று நெஞ்சமே  
என்றும் நல்வளம்  
ஒன்றும் ஒற்றியே.-  
  
  
  
இரண்டாம் திருமுறை / Second Thirumurai  
  
##  009\. அவலத் தழுங்கல்  
avalat taḻuṅkal  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஊதி யம் பெறா ஒதயினேன் மதிபோய்   
உழலும் பாவியேன் உண்மைஒன் றறியேன்  
வாதி யம்புறும் வஞ்சகர் உடனே  
வாய்இ ழுக்குற வன்மைகள் பேசி  
ஆதி எம்பெரு மான்உனை மறந்தேன்  
அன்பி லாதஎன் வன்பினை நினைக்கில்  
தீதி யம்பிய நஞ்சமும் கலங்கும்  
திகழும் ஒற்றியூர்த் தியாகமா மணியே.  
  
**2.** கல்இ கந்தவன் நெஞ்சகக் கொடியேன்   
கயவர் தங்களுள் கலந்துநாள் தோறும்  
மல்இ கந்தவாய் வாதமிட் டுலறி  
வருந்து கின்றதுன் மார்க்கத்தை நினைக்கில்  
இல்இ கந்தஎன் மீதெனக் கேதான்  
இகலும் கோபமும் இருக்கின்ற தானால்  
தில்லை யாய்உன்தன் உளத்துக்கென் னாமோ  
திகழும் ஒற்றியூர்த் தியாகமா மணியே.  
  
**3.** கைத வத்தர்தம் களிப்பினில் களித்தே   
காலம் போக்கினேன் களைகண்மற் றறியேன்  
செய்த வத்தர்தம் திறம்சிறி துணரேன்  
செய்வ தென்னைநின் திருவருள் பெறவே  
எய்த வத்திரு அருளெனக் கிரங்கி  
ஈயில் உண்டுமற் றின்றெனில் இன்றே  
செய்த வத்திரு மடந்தையர் நடனம்  
திகழும் ஒற்றியூர்த் தியாகமா மணியே.  
  
**4.** அழுத பிள்ளைக்கே பால்உண வளிப்பாள்   
அன்னை என்பர்கள் அழவலி இல்லாக்  
கொழுது நேர்சிறு குழவிக்கும் கொடுப்பாள்  
குற்றம் அன்றது மற்றவள் செயலே  
தொழுது நின்னடி துதிக்கின்றோர்க் கெனவே  
துட்ட னேனுக்கும் சூழ்ந்தருள் செயலாம்  
செழுது மாதவி மலர்திசை மணக்கத்  
திகழும் ஒற்றியூர்த் தியாகமா மணியே.  
  
**5.** உள்ளி யோஎன அலறிநின் றேத்தி   
உருகி நெக்கிலா உளத்தன்யான் எனினும்  
வள்ளி யோய்உனை மறக்கவும் மாட்டேன்  
மற்றைத் தேவரை மதிக்கவும் மாட்டேன்  
வெள்ளி யோவெனப் பொன்மகிழ் சிறக்க  
விரைந்து மும்மதில் வில்வளைத் தெரித்தோய்  
தெள்ளி யோர்புகழ்ந் தரகர என்னத்  
திகழும் ஒற்றியூர்த் தியாகமா மணியே.  
  
**6.** விருப்பி லேன்திரு மால்அயன் பதவி   
வேண்டிக் கொள்கென விளம்பினும் கொள்ளேன்  
மருப்பின் மாஉரி யாய்உன்தன் அடியார்  
மதிக்கும் வாழ்வையே மனங்கொடு நின்றேன்  
ஒருப்ப டாதஇவ் வென்னள வினிஉன்  
உள்ளம் எப்படி அப்படி அறியேன்  
திருப்பு யாசல மன்னர்மா தவத்தோர்  
திகழும் ஒற்றியூர்த் தியாகமா மணியே.  
  
**7.** நிலையி லாஉல கியல்படும் மனத்தை   
நிறுத்தி லேன்ஒரு நியமமும் அறியேன்  
விலையி லாமணி யேஉனை வாழ்த்தி  
வீட்டு நன்னெறிக் கூட்டென விளம்பேன்  
அலையில் ஆர்ந்தெழும் துரும்பென அலைந்தேன்  
அற்ப னேன்திரு அருளடை வேனே  
சிலையில் ஆர்அழல் கணைதொடுத் தவனே  
திகழும் ஒற்றியூர்த் தியாகமா மணியே.  
  
**8.** காயம் என்பதா காயம்என் றறியேன்   
கலங்கி னேன்ஒரு களைகணும் இல்லேன்  
சேய நன்னெறி அணித்தெனக் காட்டும்  
தெய்வ நின்அருள் திறம்சிறி தடையேன்  
தூய நின்அடி யவருடன் கூடித்  
தொழும்பு செய்வதே சுகம்எனத் துணியேன்  
தீய னேன்தனை ஆள்வதெவ் வாறோ  
திகழும் ஒற்றியூர்த் தியாகமா மணியே.  
  
**9.** புன்னு னிப்படும் துளியினும் சிறிய   
போகம் வேட்டுநின் பொன்அடி மறந்தேன்  
என்னி னிப்படும் வண்ணம்அஃ தறியேன்  
என்செய் கேன்எனை என்செயப் புகுகேன்  
மின்னி னில்பொலி வேணியம் பெருமான்  
வேற லேன்எனை விரும்பல்உன் கடனே  
தென்ன னிப்படும் சோலைசூழ்ந் தோங்கித்  
திகழும் ஒற்றியூர்த் தியாகமா மணியே.  
  
**10.** அடிய னேன்அலன் என்னினும் அடியேன்   
ஆக நின்றனன் அம்மைஇம் மையினும்  
கடிய னேன்பிழை யாவையும் பொறுக்கக்  
கடன்உ னக்கலால் கண்டிலன் ஐயா  
பொடிகொள் மேனிஎம் புண்ணிய முதலே  
புன்னை யஞ்சடைப் புங்கவர் ஏறே  
செடியர் தேடுறாத் திவ்விய ஒளியே  
திகழும் ஒற்றியூர்த் தியாகமா மணியே.  
  
  
  
இரண்டாம் திருமுறை / Second Thirumurai  
  
##  010\. பழமொழிமேல் வைத்துப் பரிவுகூர்தல்  
paḻamoḻimēl vaittup parivukūrtal  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வானை நோக்கிமண் வழிநடப் பவன்போல்   
வயங்கும் நின்அருள் வழியிடை நடப்பான்  
ஊனை நோக்கினேன் ஆயினும் அடியேன்  
உய்யும் வண்ணம்நீ உவந்தருள் புரிவாய்  
மானை நோக்கிய நோக்குடை மலையாள்  
மகிழ மன்றிடை மாநடம் புரிவோய்  
தேனை நோக்கிய கொன்றையஞ் சடையோய்  
திகழும் ஒற்றியூர்த் தியாகநா யகனே.  
  
**2.** வாயி லான்பெரு வழக்குரைப் பதுபோல்   
வள்ளல் உன்னடி மலர்களுக் கன்பாம்  
தூயி லாதுநின் அருள்பெற விழைந்தேன்  
துட்ட னேன்அருள் சுகம்பெற நினைவாய்  
கோயி லாகநல் அன்பர்தம் உளத்தைக்  
கொண்ட மர்ந்திடும் குணப்பெருங் குன்றே  
தேயி லாதபல் வளஞ்செறிந் தோங்கித்  
திகழும் ஒற்றியூர்த் தியாகநா யகனே.  
  
**3.** வித்தை இன்றியே விளைத்திடு பவன்போல்   
மெய்ய நின்இரு மென்மலர்ப் பதத்தில்  
பத்தி இன்றியே முத்தியை விழைந்தேன்  
பாவி யேன்அருள் பண்புற நினைவாய்  
மித்தை இன்றியே விளங்கிய அடியார்  
விழைந்த யாவையும் தழைந்திட அருள்வோய்  
சித்தி வேண்டிய முனிவரர் பரவித்  
திகழும் ஒற்றியூர்த் தியாகநா யகனே.  
  
**4.** கலம்இ லாதுவான் கடல்கடப் பவன்போல்   
கடவுள் நின்அடிக் கமலங்கள் வழுத்தும்  
நலம்இ லாதுநின் அருள்பெற விழைந்த  
நாயி னேன்செயும் நவைபொறுத் தருள்வாய்  
மலம்இ லாதநல் வழியிடை நடப்போர்  
மனத்துள் மேவிய மாமணிச் சுடரே  
சிலம்இ லாஞ்சம்ஆ தியதருப் பொழில்கள்  
திகழும் ஒற்றியூர்த் தியாகநா யகனே.  
  
**5.** போர்க்கும் வெள்ளத்தில் பொன்புதைப் பவன்போல்   
புலைய நெஞ்சிடைப் புனிதநின் அடியைச்  
சேர்க்கும் வண்ணமே நினைக்கின்றேன் எனினும்  
சிறிய னேனுக்குன் திருவருள் புரிவாய்  
கூர்க்கும் நெட்டிலை வேற்படைக் கரங்கொள்  
குமரன் தந்தையே கொடியதீ வினையைத்  
தீர்க்கும் தெய்வமே சைவவை திகங்கள்  
திகழும் ஒற்றியூர்த் தியாகநா யகனே.  
  
**6.** ஓட உன்னியே உறங்குகின் றவன்போல்   
ஓங்கும் உத்தம உன்அருட் கடலில்  
ஆட உன்னியே மங்கையர் மயலில்  
அழுந்து கின்றஎற் கருள்செய நினைவாய்  
நாட உன்னியே மால்அயன் ஏங்க  
நாயி னேன்உளம் நண்ணிய பொருளே  
தேட உன்னிய மாதவ முனிவர்  
திகழும் ஒற்றியூர்த் தியாகநா யகனே.  
  
**7.** முதல்இ லாமல்ஊ தியம்பெற விழையும்   
மூடன் என்னநின் மொய்கழல் பதமேத்  
துதல்இ லாதுநின் அருள்பெற விழைந்தேன்  
துட்ட னேன்அருட் சுகம்பெறு வேனோ  
நுதலில் ஆர்அழல் கண்ணுடை யவனே  
நோக்கும் அன்பர்கள் தேக்கும்இன் அமுதே  
சிதல்இ லாவளம் ஓங்கிஎந் நாளும்  
திகழும் ஒற்றியூர்த் தியாகநா யகனே.  
  
**8.** கல்லை உந்திவான் நதிகடப் பவர்போல்   
காமம் உந்திய நாமநெஞ் சகத்தால்  
எல்லை உந்திய பவக்கடல் கடப்பான்  
எண்ணு கின்றனன் எனக்கருள் வாயோ  
அல்லை உந்திய ஒண்சுடர்க் குன்றே  
அகில கோடிகட் கருள்செயும் ஒன்றே  
தில்லை நின்றொளிர் மன்றிடை அமுதே  
திகழும் ஒற்றியூர்த் தியாகநா யகனே.  
  
**9.** நெய்யி னால்சுடு நெருப்பவிப் பவன்போல்   
நெடிய துன்பமாம் கொடியவை நிறைந்த  
பொய்யி னால்பவம் போக்கிட நினைத்தேன்  
புல்ல னேனுக்குன் நல்அருள் வருமோ  
கையி னால்தொழும் அன்பர்தம் உள்ளக்  
கமலம் மேவிய விமலவித் தகனே  
செய்யி னால்பொலிந் தோங்கிநல் வளங்கள்  
திகழும் ஒற்றியூர்த் தியாகநா யகனே.  
  
**10.** நீர்சொ ரிந்தொளி விளக்கெரிப் பவன்போல்   
நித்தம் நின்னிடை நேசம்வைத் திடுவான்  
பார்சொ ரிந்திடும் பவநெறி முயன்றேன்  
பாவி யேன்தனைக் கூவிநின் றாள்வாய்  
கார்சொ ரிந்தெனக் கருணைஈந் தன்பர்  
களித்த நெஞ்சிடை ஒளித்திருப் பவனே  
தேர்சொ ரிந்தமா மணித்திரு வீதித்  
திகழும் ஒற்றியூர்த் தியாகநா யகனே.  
  
  
  
இரண்டாம் திருமுறை / Second Thirumurai  
  
##  011\. அபராதத் தாற்றாமை  
aparātat tāṟṟāmai  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** துச்சிலை விரும்பித் துயர்கொளும் கொடியேன்   
துட்டனேன் தூய்மைஒன் றில்லா  
எச்சிலை அனையேன் பாவியேன் என்னை  
என்செய்தால் தீருமோ அறியேன்  
பச்சிலை இடுவார் பக்கமே மருவும்  
பரமனேஎம் பசு பதியே  
அச்சிலை விரும்பும் அவருளத் தமுதே  
ஐயனே ஒற்றியூர் அரைசே.  
  
**2.** தூங்கினேன் சோம்பற் குறைவிட மானேன்   
தோகையர் மயக்கிடை அழுந்தி  
ஏங்கினேன் அவமே இருந்தனன் என்னை  
என்செய்தால் தீருமோ அறியேன்  
வாங்கிமே ருவினை வளைத்திடும் பவள  
மாமணிக் குன்றமே மருந்தே  
ஒங்கிவான் அளவும் பொழில்செறி ஒற்றி  
யூர்வரும் என்னுடை உயிரே.  
  
**3.** கரப்பவர்க் கெல்லாம் முற்படும் கொடிய   
கடையனேன் விடையமே உடையேன்  
இரப்பவர்க் கணுவும் ஈந்திலேன் என்னை  
என்செய்தால் தீருமோ அறியேன்  
திரப்படும் கருணைச் செல்வமே சிவமே  
தெய்வமே தெய்வநா யகமே  
உரப்படும் அன்பர் உள்ஒளி விளக்கே  
ஒற்றியூர் வாழும்என் உவப்பே.  
  
**4.** இல்லைஎன் பதனுக் கஞ்சிடேன் நாய்க்கும்   
இணையிலேன் இழிவினேன் துயர்க்கோர்  
எல்லைமற் றறியேன் ஒதியனேன் என்னை  
என்செய்தால் தீருமோ அறியேன்  
கல்லைவில் ஆக்கும் கருணைவா ரிதியே  
கண்ணுதல் உடையசெங் கனியே  
தில்லைவாழ் அரசே தெய்வமா மணியே  
திருவொற்றி யூர்வரும் தேவே.  
  
**5.** மண்ணிலே மயங்கும் மனத்தினை மீட்டுன்   
மலரடி வழுத்திடச் சிறிதும்  
எண்ணிலேன் கொடிய ஏழையேன் என்னை  
என்செய்தால் தீருமோ அறியேன்  
விண்ணிலே விளங்கும் ஒளியினுள் ஒளியே  
விடையில்வந் தருள்விழி விருந்தே  
கண்ணிலே விளங்கும் அரும்பெறல் மணியே  
காட்சியே ஒற்றியங் கரும்பே.  
  
**6.** முட்டியே மடவார் முலைத்தலை உழக்கும்   
மூடனேன் முழுப்புலை முறியேன்  
எட்டியே அனையேன் பாவியேன் என்னை  
என்செய்தால் தீருமோ அறியேன்  
ஒட்டியே அன்பர் உளத்தெழும் களிப்பே  
ஒளிக்குளாம் சோதியே கரும்பின்  
கட்டியே தேனே சடையுடைக் கனியே  
காலமும் கடந்தவர் கருத்தே.  
  
**7.** கருதென அடியார் காட்டியும் தேறாக்   
கன்மனக் குரங்கனேன் உதவா  
எருதென நின்றேன் பாவியேன் என்னை  
என்செய்தால் தீருமோ அறியேன்  
மருதிடை நின்ற மாணிக்க மணியே  
வன்பவம் தீர்த்திடும் மருந்தே  
ஒருதிறம் உடையோர் உள்ளத்துள் ஒளியே  
ஒற்றியூர் மேவும்என் உறவே.  
  
**8.** வைதிலேன் வணங்கா திகழ்பவர் தம்மை   
வஞ்சனேன் நின்னடி யவர்பால்  
எய்திலேன் பேயேன் ஏழையேன் என்னை  
என்செய்தால் தீருமோ அறியேன்  
கொய்துமா மலரிட் டருச்சனை புரிவோர்  
கோலநெஞ் சொளிர் குணக் குன்றே  
உய்திறம் உடையோர் பரவுநல் ஒற்றி  
யூர்அகத் தமர்ந்தருள் ஒன்றே.  
  
**9.** தெவ்வண மடவார் சீக்குழி விழுந்தேன்   
தீயனேன் பேயனேன் சிறியேன்  
எவ்வணம் உய்வேன் என்செய்வேன் என்னை  
என்செய்தால் தீருமோ அறியேன்  
எவ்வணப் பொருப்பே என்னிரு கண்ணே  
இடையிடர்ப் பசியசெம் பொன்னே  
செவ்வண மணியே திகழ்குணக் கடலே  
திருவொற்றி யூர்ச்செழுந் தேனே.  
  
**10.** வாதமே புரிவேன் கொடும்புலி அனையேன்   
வஞ்சக மனத்தினேன் பொல்லா  
ஏதமே உடையேன் என்செய்வேன் என்னை  
என்செய்தால் தீருமோ அறியேன்  
போதமே ஐந்தாம் பூதமே ஒழியாப்  
புனிதமே புதுமணப் பூவே  
பாதமே சரணம் சரணம்என் தன்னைப்  
பாதுகாத் தளிப்பதுன் பரமே.  
  
  
  
இரண்டாம் திருமுறை / Second Thirumurai  
  
##  012\. அருளியல் வினாவல்  
aruḷiyal viṉāval  
  
  
  
  
 திருமுல்லைவாயில்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தேன்என இனிக்கும் திருவருட் கடலே   
தெள்ளிய அமுதமே சிவமே  
வான்என நிற்கும் தெய்வமே முல்லை  
வாயில்வாழ் மாசிலா மணியே  
ஊன்என நின்ற உணர்விலேன் எனினும்  
உன்திருக் கோயில்வந் தடைந்தால்  
ஏன்எனக் கேளா திருந்தனை ஐயா  
ஈதுநின் திருவருட் கியல்போ.  
  
**2.** பூங்கொடி இடையைப் புணர்ந்தசெந் தேனே   
புத்தமு தேமறைப் பொருளே  
வாங்கொடி விடைகொள் அண்ணலே முல்லை  
வாயில்வாழ் மாசிலா மணியே  
தீங்கொடி யாத வினையனேன் எனினும்  
செல்வநின் கோயில்வந் தடைந்தால்  
ஈங்கொடி யாத அருட்கணால் நோக்கி  
ஏன்எனா திருப்பதும் இயல்போ.  
  
**3.** துப்புநேர் இதழி மகிழ்ந்தகல் யாண   
சுந்தரா சுந்தரன் தூதா  
மைப்பொதி மிடற்றாய் வளர்திரு முல்லை  
வாயில்வாழ் மாசிலா மணியே  
அப்பனே உன்னை விடுவனோ அடியேன்  
அறிவிலேன் எனினுநின் கோயிற்  
கெய்ப்புடன் வந்தால் வாஎன உரையா  
திருப்பதுன் திருவருட் கியல்போ.  
  
**4.** கங்கைஅஞ் சடைகொண் டோங்குசெங் கனியே   
கண்கள்மூன் றோங்குசெங் கரும்பே  
மங்கல்இல் லாத வண்மையே முல்லை  
வாயில்வாழ் மாசிலா மணியே  
துங்கநின் அடியைத் துதித்திடேன் எனினும்  
தொண்டனேன் கோயில்வந் தடைந்தால்  
எங்குவந் தாய்நீ யார்என வேனும்  
இயம்பிடா திருப்பதும் இயல்போ.  
  
**5.** நன்றுவந் தருளும் நம்பனே யார்க்கும்   
நல்லவ னேதிருத் தில்லை  
மன்றுவந் தாடும் வள்ளலே முல்லை  
வாயில்வாழ் மாசிலா மணியே  
துன்றுநின் அடியைத் துதித்திடேன் எனினும்  
தொண்டனேன் கோயில்வந் தடைந்தால்  
என்றுவந் தாய்என் றொருசொலும் சொல்லா  
திருப்பதுன் திருவருட் கியல்போ.  
  
**6.** பண்ணினுள் இசையே பாலினுள் சுவையே   
பத்தர்கட் கருள்செயும் பரமே  
மண்ணினுள் ஓங்கி வளம்பெறும் முல்லை  
வாயில்வாழ் மாசிலா மணியே  
பெண்ணினும் பேதை மதியினேன் எனினும்  
பெருமநின் அருள்பெற லாம்என்  
றெண்ணிவந் தடைந்தால் கேள்வியில் லாமல்  
இருப்பதுன் திருவருட் கியல்போ.  
  
**7.** முன்னிய மறையின் முடிவின்உட் பொருளே   
முக்கணா மூவர்க்கும் முதல்வா  
மன்னிய கருணை வாரியே முல்லை  
வாயில்வாழ் மாசிலா மணியே  
அன்னியன் அல்லேன் தொண்டனேன் உன்தன்  
அருட்பெரும் கோயில்வந் தடைந்தால்  
என்இது சிவனே பகைவரைப் போல்பார்த்  
திருப்பதுன் திருவருட் கியல்போ.  
  
**8.** நல்லவர் பெறும்நற் செல்வமே மன்றுள்   
ஞானநா டகம்புரி நலமே  
வல்லவர் மதிக்கும் தெய்வமே முல்லை  
வாயில்வாழ் மாசிலா மணியே  
புல்லவன் எனினும் அடியனேன் ஐயா  
பொய்யல உலகறிந் ததுநீ  
இல்லையென் றாலும் விடுவனோ சும்மா  
இருப்பதுன் திருவருட் கியல்போ.  
  
**9.** பொதுவினின் றருளும் முதல்தனிப் பொருளே   
புண்ணியம் விளைகின்ற புலமே  
மதுவினின் றோங்கும் பொழில்திரு முல்லை  
வாயில்வாழ் மாசிலா மணியே  
புதுமையன் அல்லேன் தொன்றுதொட் டுனது  
பூங்கழற் கன்புபூண் டவன்காண்  
எதுநினைந் தடைந்தாய் என்றுகே ளாமல்  
இருப்பதுன் திருவருட் கியல்போ.  
  
**10.** பொன்னையுற் றவனும் அயனும்நின் றறியாப்   
புண்ணியா கண்ணுதல் கரும்பே  
மன்னனே மருந்தே வளர்திரு முல்லை  
வாயில்வாழ் மாசிலா மணியே  
உன்னைநான் கனவின் இடத்தும்விட் டொழியேன்  
உன்திரு அடித்துணை அறிய  
என்னைஈன் றவனே முகமறி யார்போல்  
இருப்பதுன் திருவருட் கியல்போ.  
  
  
  
இரண்டாம் திருமுறை / Second Thirumurai  
  
##  013\. திருமுல்லைவாயில் திருவிண்ணப்பம்  
tirumullaivāyil tiruviṇṇappam  
  
  
  
  
 கலிவிருத்தம்  
  
  
 திருசிற்றம்பலம்  
  
**1.** தாயின் மேவிய தற்பர மேமுல்லை   
வாயின் மேவிய மாமணி யேஉன்தன்  
கோயின் மேவிநின் கோமலர்த் தாள்தொழா  
தேயின் மேவி இருந்தனன் என்னையே.  
  
**2.** தில்லை வாய்ந்த செழுங்கனி யே திரு   
முல்லை வாயில் முதல்சிவ மூர்த்தியே  
தொல்லை யேன்உன்தன் தூய்திருக் கோயிலின்  
எல்லை சேரஇன் றெத்தவம் செய்ததே.  
  
**3.** வளங்கொ ளும்முல்லை வாயிலில் மேவிய   
குளங்கொ ளும்கண் குருமணி யேஉனை  
உளம்கொ ளும்படி உன்திருக் கோயில்இக்  
களங்கொள் நெஞ்சினன் கண்டதும் கண்டதே.  
  
**4.** மலைவி லாமுல்லை வாயிலில் மேவிய   
விலையி லாமணி யேவிளக் கேசற்றும்  
குலைவி லாதவர் கூடும்நின் கோயிலில்  
தலைநி லாவத்த வம்என்கொல் செய்ததே.  
  
**5.** சீர்சி றக்கும் திருமுல்லை வாயிலில்   
ஏர்சி றக்கும் இயன்மணி யேகொன்றைத்  
தார்சி றக்கும் சடைக்கனி யேஉன்தன்  
ஊர்சி றக்க உறுவதெவ் வண்ணமே.  
  
**6.** சேல்கொள் பொய்கைத் திருமுல்லை வாயிலில்   
பால்கொள் வண்ணப் பரஞ்சுட ரேவிடை  
மேல்கொள் சங்கர னேவிம லாஉன்தன்  
கால்கொள் அன்பர் கலங்குதல் நன்றதோ.  
  
**7.** வண்ண மாமுல்லை வாயிலின் மேவிய   
அண்ண லேஅமு தேஅரை சேநுதல்  
கண்ண னேஉனைக் காணவந் தோர்க்கெலாம்  
நண்ண ருந்துயர் நல்குதல் நன்றதோ.  
  
**8.** மண்ணின் ஓங்கி வளர்முல்லை வாயில்வாழ்   
கண்ணுன் மாமணி யேகரும் பேஉனை  
எண்ணும் அன்பர் இழிவடைந் தால்அது  
பண்ணும் நின்அருள் பாரிடை வாழ்கவே.  
  
**9.** தீதி லாததி ருமுல்லை வாயில்வாழ்   
கோதி லாதகு ணப்பெரும் குன்றமே  
வாதி லாதுனை வாழ்த்தவந் தோர்தமை  
ஏதி லார்என்றி ருப்பதும் என்கொலோ.  
  
**10.** தேசு லாவிய சீர்முல்லை வாயில்வாழ்   
மாசி லாமணி யேமருந் தேசற்றும்  
கூசி டாமல்நின் கோயில்வந் துன்புகழ்  
பேசி டாத பிழைபொறுத் தாள்வையே.  
  
  
  
இரண்டாம் திருமுறை / Second Thirumurai  
  
##  014\. காட்சிப் பெருமிதம்  
kāṭsip perumitam  
  
  
  
  
 திருவலிதாயம்  
  
  
 கலிவிருத்தம்  
  
  
 திருச்சிற்றம்பலம்  
  
**1.** திரைப டாதசெ ழுங்கட லேசற்றும்   
உரைப டாமல்ஒ ளிசெய்பொன் னேபுகழ்  
வரைப டாதுவ ளர்வல்லி கேசநீ  
தரைப டாக்கந்தை சாத்திய தென்கொலோ.  
  
**2.** சிந்தை நின்றசி வாநந்தச் செல்வமே   
எந்தை யேஎமை ஆட்கொண்ட தெய்வமே  
தந்தை யேவலி தாயத்த லைவநீ  
கந்தை சுற்றும்க ணக்கது என்கொலோ.  
  
**3.** வேலை கொண்ட விடம்உண்ட கண்டனே   
மாலை கொண்ட வளர்வல்லி கேசனே  
பாலை கொண்ட பராபர நீபழஞ்  
சேலை கொண்ட திறம்இது என்கொலோ.  
  
**4.** பன்னு வார்க்கரு ளும்பர மேட்டியே   
மன்னும் மாமணி யேவல்லி கேசனே  
உன்ன நீஇங்கு டுத்திய கந்தையைத்  
துன்னு வார்இல்லை யோபரஞ் சோதியே.  
  
**5.** கடுத்த தும்பிய கண்டஅ கண்டனே   
மடுத்த நற்புகழ் வாழ்வல்லி கேசநீ  
தொடுத்த கந்தையை நீக்கித்து ணிந்தொன்றை  
உடுத்து வார்இலை யோஇவ்வு லகிலே.  
  
**6.** ஆல்அ டுத்தஅ ரும்பொரு ளேதிரு   
மால்அ டுத்தும கிழ்வல்லி கேசநீ  
பால்உ டுத்தப ழங்கந்தை யைவிடத்  
தோல்உ டுப்பது வேமிகத் தூய்மையே.  
  
**7.** துன்னும் மாமருந் தேசுட ரேஅருள்   
மன்னும் மாணிக்க மேவல்லி கேசரே  
துன்னு கந்தையைச் சுற்றிநிற் பீர்எனில்  
என்ன நீர்எமக் கீயும்ப ரிசதே.  
  
**8.** மாசில் சோதிம ணிவிளக் கேமறை   
வாசி மேவிவ ரும்வல்லி கேசநீர்  
தூசில் கந்தையைச் சுற்றிஐ யோபர  
தேசி போல்இருந் தீர்என்கொல் செய்வனே.  
  
**9.** தேரும் நற்றவர் சிந்தைஎ னுந்தலம்   
சாரும் நற்பொரு ளாம்வலி தாயநீர்  
பாரும் மற்றிப்ப ழங்கந்தை சாத்தினீர்  
யாரும் அற்றவ ரோசொலும் ஐயரே.  
  
**10.** மெல்லி தாயவி ரைமலர்ப் பாதனே   
வல்லி தாயம ருவிய நாதனே  
புல்லி தாயஇக் கந்தையைப் போர்த்தினால்  
கல்லி தாயநெஞ் சம்கரை கின்றதே.  
  
  
  
இரண்டாம் திருமுறை / Second Thirumurai  
  
##  015\. கொடைமடப் புகழ்ச்சி  
koṭaimaṭap pukaḻchsi  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திரப்ப டும்திரு மால்அயன் வாழ்த்தத்   
தியாகர் என்னும்ஓர் திருப்பெயர் அடைந்தீர்  
வரப்ப டுந்திறத் தீர்உமை அடைந்தால்  
வாய்தி றந்தொரு வார்த்தையும் சொல்லீர்  
இரப்ப வர்க்கொன்றும் ஈகிலீர் ஆனால்  
யாதுக் கையநீர் இப்பெயர் எடுத்தீர்  
உரப்ப டும்தவத் தோர்துதித் தோங்க  
ஓங்கு சீர்ஒற்றி யூர்உடையீரே.  
  
**2.** வெள்ளி மாமலை வீடென உடையீர்   
விளங்கும் பொன்மலை வில்எனக் கொண்டீர்  
வள்ளி யீர்என நும்மைவந் தடைந்தால்  
வாய்தி றந்தொரு வார்த்தையும் சொல்லீர்  
எள்ளில் எண்ணெய்போல் எங்கணும் நின்றீர்  
ஏழை யேன்குறை ஏன்அறி யீரோ  
ஒள்ளி யீர்உமை அன்றிஒன் றறியேன்  
ஓங்கு சீர்ஒற்றி யூர்உடை யீரே.  
  
**3.** கள்ள மற்றவாக் கரசும்புத் திரரும்   
களிக்க வேபடிக் காசளித் தருளும்  
வள்ளல் என்றுமை வந்தடைந் தேற்றால்  
வாய்தி றந்தொரு வார்த்தையும் சொல்லீர்  
எள்ள ரும்புகழ்த் தியாகர்என் றொருபேர்  
ஏன்கொண் டீர்இரப் போர்க்கிட அன்றோ  
உள்ளம் இங்கறி வீர்எனை ஆள்வீர்  
ஓங்கு சீர்ஒற்றி யூர்உடை யீரே.  
  
**4.** அண்மை யாகும்சுந் தரர்க்கன்று கச்சூர்   
ஆலக் கோயிலில் சோறிரந் தளித்த  
வண்மை கேட்டிங்கு வந்தடைந் தேற்றால்  
வாய்தி றந்தொரு வார்த்தையும் சொல்லீர்  
திண்மை சேர்திரு மால்விடை ஊர்வீர்  
தேவ ரீருக்குச் சிறுமையும் உண்டோ  
உண்மை யான்உமை அன்றிமற் றறியேன்  
ஓங்கு சீர்ஒற்றி யூர்உடை யீரே.  
  
**5.** சிந்தை நொந்துல கில்பிறர் தம்மைச்   
சேர்ந்தி டாதுநும் திருப்பெயர் கேட்டு  
வந்த டைந்தஎற் குண்டிலை எனவே  
வாய்தி றந்தொரு வார்த்தையும் சொல்லீர்  
இந்த வண்ணம்நீர் இருந்திடு வீரேல்  
என்சொ லார்உமை இவ்வுல கத்தார்  
உந்தி வந்தவ னோடரி ஏத்த  
ஓங்கு சீர்ஒற்றி யூர்உடை யீரே.  
  
**6.** கல்லை யும்பசும் பொன்எனப் புரிந்த   
கருணை கேட்டுமைக் காதலித் திங்கு  
வல்லை வந்துநின் றேற்றிடில் சிறிதும்  
வாய்தி றந்தொரு வார்த்தையும் சொல்லீர்  
இல்லை நீர்பிச்சை எடுக்கின்றீ ரேனும்  
இரக்கின் றோர்களும் இட்டுண்பர் கண்டீர்  
ஒல்லை இங்கென துளங்கொண்ட தறிவீர்  
ஓங்கு சீர்ஒற்றி யூர்உடை யீரே.  
  
**7.** துளிக்கும் கண்ணுடன் சோர்வுற நெஞ்சம்   
தோன்ற லேஉமைத் துணைஎன நம்பி  
வளிக்குள் பஞ்சனை யேன்அடைந் தேற்றால்  
வாய்தி றந்தொரு வார்த்தையும் சொல்லீர்  
அளிக்கும் தன்மையீர் வாழ்ந்திவண் இருக்க  
அடிய னேன்அலை கின்றதும் அழகோ  
ஒளிக்கும் தன்மைதான் உமக்கும்உண் டேயோ  
ஓங்கு சீர்ஒற்றி யூர்உடை யீரே.  
  
**8.** குற்றம் எத்தனை அத்தனை எல்லாம்   
குணம்எ னக்கொளும் குணக்கடல் என்றே  
மற்றும் நான்நம்பி ஈங்குவந் தேற்றால்  
வாய்தி றந்தொரு வார்த்தையும் சொல்லீர்  
கற்ற நற்றவர்க் கேஅருள் வீரேல்  
கடைய னேன்எந்தக் கடைத்தலைச் செல்கேன்  
உற்ற நற்றுணை உமைஅன்றி அறியேன்  
ஓங்கு சீர்ஒற்றி யூர்உடை யீரே.  
  
**9.** பொய்யி லார்க்குமுன் பொற்கிழி அளித்த   
புலவர் ஏறெனப் புகழ்ந்திடக் கேட்டு  
மையல் கொண்டிடும் மனத்தொடும் வந்தால்  
வாய்தி றந்தொரு வார்த்தையும் சொல்லீர்  
ஐய நும்அடி அன்றிஓர் துணையும்  
அறிந்தி லேன்இஃத றிந்தரு ளீரேல்  
உய்யும் வண்ணம்எவ் வண்ணம்என் செய்கேன்  
ஓங்கு சீர்ஒற்றி யூர்உடை யீரே.  
  
**10.** தாயி லார்என நெஞ்சகம் தளர்ந்தேன்   
தந்தை உம்திருச் சந்நிதி அடைந்தேன்  
வாயி லார்என இருக்கின்றீர் அல்லால்  
வாய்தி றந்தொரு வார்த்தையும் சொல்லீர்  
கோயி லாகஎன் நெஞ்சகத் தமர்ந்த  
குணத்தி னீர்என்தன் குறைஅறி யீரோ  
ஒயி லாதுநல் தொண்டருக் கருள்வான்  
ஓங்கு சீர்ஒற்றி யூர்உடை யீரே.  
  
  
  
இரண்டாம் திருமுறை / Second Thirumurai  
  
##  016\. திருவருள் வேட்கை  
tiruvaruḷ vēṭkai  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** மன்அமுதாம் உன்தாள் வழுத்துகின்ற நல்லோர்க்கே   
இன்அமுதம் ஓர்பொழுதும் இட்டறியேன் ஆயிடினும்  
முன்அமுதா உண்டகளம் முன்னிமுன்னி வாடுகின்றேன்  
என்அமுதே இன்னும் இரக்கந்தான் தோன்றாதோ.  
  
**2.** தோன்றாத் துணையாகும் சோதியே நின்அடிக்கே   
ஆன்றார்த்த அன்போ டகங்குழையேன் ஆயிடினும்  
ஊன்றார்த் தரித்ததனை உன்னிஉன்னி வாடுகின்றேன்  
தேன்றார்ச் சடையாய்உன் சித்தம் இரங்காதோ.  
  
**3.** காதார் கடுவிழியார் காமவலைக் குள்ளாகி   
ஆதாரம் இன்றி அலைதந்தேன் ஆயிடினும்  
போதார் நினதுகழல் பொன்அடியே போற்றுகின்றேன்  
நீதாவோ உன்னுடைய நெஞ்சம் இரங்காதோ.  
  
**4.** இலைவேட்ட மாதர்தம தீனநல மேவிழைந்து   
கொலைவேட் டுழலும் கொடியனேன் ஆயிடினும்  
நிலைவேட்ட நின்அருட்கே நின்றுநின்று வாடுகின்றேன்  
கலைவேட்ட வேணியனே கருணைசற்றும் கொண்டிலையே.  
  
**5.** கொண்டல்நிறத் தோனும் குணிக்கரிய நின்அடிக்கே   
தொண்டறிந்து செய்யாத துட்டனேன் ஆயிடினும்  
எண்டகநின் பொன்அருளை எண்ணிஎண்ணி வாடுகின்றேன்  
தண்டலைசூழ் ஒற்றியுளாய் தயவுசற்றும் சார்ந்திலையே.  
  
**6.** சாரா வறுஞ்சார்பில் சார்ந்தரைசே உன்னுடைய   
தாரார் மலரடியைத் தாழ்ந்தேத்தேன் ஆயிடினும்  
நேராய்நின் சந்நிதிக்கண் நின்றுநின்று வாடுகின்றேன்  
ஓராயோ சற்றேனும் ஒற்றியூர் உத்தமனே.  
  
**7.** ஊர்மதிக்க வீணில் உளறுகின்ற தல்லதுநின்   
சீர்மதிக்க நின்அடியைத் தேர்ந்தேத்தேன் ஆயிடினும்  
கார்மதிக்கும் நஞ்சம்உண்ட கண்டநினைந் துள்குகின்றேன்  
ஏர்மதிக்கும் ஒற்றியூர் எந்தைஅளி எய்தாயோ.  
  
**8.** தாய்க்கும்இனி தாகும்உன்தன் தாள்மலரை ஏத்தாது   
நாய்க்கும் கடையாய் நலிகின்றேன் ஆயிடினும்  
வாய்க்கும்உன்தன் சந்திதிக்கண் வந்துவந்து வாடுகின்றேன்  
தூய்க்குமரன் தந்தாய்என் சோர்வறிந்து தீராயோ.  
  
**9.** அறியாப் பருவத் தடியேனை ஆட்கொண்ட   
நெறியாம் கருணை நினைந்துருகேன் ஆயிடினும்  
குறியாப் பொருளேஉன் கோயிலிடை வந்துநின்றும்  
பறியாப் பிணியேன் பரதவிப்பைப் பார்த்திலையே.  
  
**10.** பார்நடையாம் கானில் பரிந்துழல்வ தல்லதுநின்   
சீர்நடையாம் நன்னெறியில் சேர்ந்திலேன் ஆயிடினும்  
நேர்நடையாம் நின்கோயில் நின்றுநின்று வாடுகின்றேன்  
வார்நடையார் காணா வளர்ஒற்றி மன்அமுதே.  
  
  
  
இரண்டாம் திருமுறை / Second Thirumurai  
  
##  017\. அபராத விண்ணப்பம்  
aparāta viṇṇappam  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தேவியல் அறியாச் சிறியனேன் பிழையைத் திருவுளத் தெண்ணிநீ கோபம்   
மேவிஇங் கையோ கைவிடில் சிவனே வேறுநான் யாதுசெய் வேனே  
மூவிரு முகம்சேர் முத்தினை அளித்த முழுச்சுவை முதிர்ந்தசெங் கரும்பே  
சேவின்மேல் ஓங்கும் செழுமணிக் குன்றே திருவொற்றி யூர்மகிழ் தேவே.  
  
**2.** உய்யஒன் றறியா ஓதியனேன் பிழையை உன்திரு உள்ளத்தில் கொண்டே   
வெய்யன்என் றையோ கைவிடில் சிவனே வேறுநான் யாதுசெய் வேனே  
செய்யநெட் டிலைவேல் சேய்தனை அளித்த தெய்வமே ஆநந்தத் திரட்டே  
மையலற் றவர்தம் மனத்தொளிர் விளக்கே வளம்பெறும் ஒற்றியூர் மணியே.  
  
**3.** கழல்கொள்உன் அருமைத் திருவடி மலரைக் கருதிடாப் பிழைதனைக் குறித்தே   
விழலன்என் றையோ கைவிடில் சிவனே வேறுநான் யாதுசெய் வேனே  
அழல்அயில் கரத்தெம் ஐயனை ஈன்ற அப்பனே அயனுமால் அறியாத்  
தழல்நிறப் பவளக் குன்றமே ஒற்றித் தனிநகர் அமர்ந்தருள் தகையே.  
  
**4.** வாடனக் குறழும் வடுக்கணார்க் குருகும் வஞ்சனேன் பிழைதனைக் குறித்தே   
வேடன்என் றையோ கைவிடில் சிவனே வேறுநான் யாதுசெய் வேனே  
நீடயில் படைசேர் கரத்தனை அளித்த நிருத்தனே நித்தனே நிமலா  
ஏடகத் தமர்ந்த ஈசனே தில்லை எந்தையே ஒற்றியூர் இறையே.  
  
**5.** நாணம்ஒன் றில்லா நாயினேன் பிழையை நாடிநின் திருவுளத் தடைத்தே   
வீணன்என் றையோ கைவிடில் சிவனே வேறுநான் யாதுசெய் வேனே  
காணநின் றடியார்க் கருள்தரும் பொருளே கடிமதில் ஒற்றியூர்க் கரசே  
பூணயில் கரத்தோர் புத்தமு தெழுந்த புண்ணியப் புனிதவா ரிதியே.  
  
**6.** அஞ்செழுத் தோதி உய்ந்திடாப் பிழையை ஐயநின் திருவுளத் தெண்ணி   
வெஞ்சன்என் றையோ கைவிடில் சிவனே வேறுநான் யாதுசெய் வேனே  
கஞ்சன்மால் முதலோர் உயிர்பெற விடத்தைக் களத்திருத் தியஅருட்கடலே  
சஞ்சித மறுக்கும் சண்முகம் உடையோன் தந்தையே ஒற்றிஎம் தவமே.  
  
**7.** நம்பினேன் நின்றன் திருவடி மலரை நாயினேன் பிழைதனைக் குறியேல்   
வெம்பினேன் ஐயோ கைவிடில் சிவனே வேறுநான் யாதுசெய் வேனே  
தும்பிமா முகனை வேலனை ஈன்ற தோன்றலே வச்சிரத் தூணே  
அம்பிகா பதியே அண்ணலே முக்கண் அத்தனே ஒற்றியூர் அமுதே.  
  
**8.** சூழ்ந்தவஞ் சகனேன் பிழைதனைக் குறியேல் துன்பசா கரந்தனில் அழுந்தி   
வீழ்ந்தனன் ஐயோ கைவிடில் சிவனே வேறுநான் யாதுசெய் வேனே  
வாழ்ந்தமா தவர்கள் மனத்தொளிர் ஒளியே வள்ளலே மழவிடை யவனே  
போழ்ந்தவேல் படைகொள் புனிதனை அளித்த பூரணாஒற்றியூர்ப் பொருளே.  
  
**9.** துரும்பினேன் பிழையைத் திருவுளத் தடையேல் துய்யநின் அருட்கடல் ஆட   
விரும்பினேன் ஐயோ கைவிடில் சிவனே வேறுநான் யாதுசெய் வேனே  
கரும்பின்நேர் மொழியார் இருவரை மணக்கும் கனிதனை அளித்தகற் பகமே  
இரும்பின்நேர் நெஞ்சர் எனினும்என் போல்வார்க் கின்அருள் தரும்ஒற்றி இறையே.  
  
**10.** கட்டினேன் பாபக் கொடுஞ்சுமை எடுப்பேன் கடும்பிழை கருதிடேல் நின்னை   
விட்டிலேன் ஐயோ கைவிடில் சிவனே வேறுநான் யாதுசெய் வேனே  
சுட்டிலாப் பொருளே சுகப்பெருங் கடலே தூய்த்திரு ஒற்றியூர்த் துணையே  
தட்டிலாக் குணத்தோர் புகழ்செயும் குகனைத் தந்தருள் தருந்தயா நிதியே.  
  
  
  
இரண்டாம் திருமுறை / Second Thirumurai  
  
##  018\. அறிவரும் பெருமை  
aṟivarum perumai  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** நாயினும் கடையேன் என்செய்வேன் பிணியால் நலிகின்ற நலிவினை அறிந்தும்   
தாயினும் இனியாய் இன்னும்நீ வரவு தாழ்த்தனை என்கொலென் றறியேன்  
மாயினும் அல்லால் வாழினும் நினது மலரடி அன்றிஒன் றேத்தேன்  
காயினும் என்னைக் கனியினும் நின்னைக் கனவினும் விட்டிடேன் காணே.  
  
**2.** காண்பது கருதி மாலொடு மலர்வாழ் கடவுளர் இருவரும் தங்கள்   
மாண்பது மாறி வேறுரு எடுத்தும் வள்ளல்நின் உருஅறிந் திலரே  
கோண்பதர் நெஞ்சக் கொடியனேன் எந்தக் கொள்கைகொண் டறிகுவதையா  
பூண்பது பணியாய் பொதுவில்நின் றாடும் புனிதநின் அருளலா தின்றே.  
  
**3.** இன்றுவந் தெனைநீ அடிமைகொள் ளாயேல் எவ்வுல கத்தரும் தூற்ற   
நன்றுநின் றன்மேல் பழிவரும் என்மேல் பழியிலை நவின்றனன் ஐயா  
அன்றுவந் தொருசேய்க் கருள்புரிந் தாண்ட அண்ணலே ஒற்றியூர் அரசே  
நின்றுசிற் சபைக்குள் நடம்செயும் கருணா நிலயமே நின்மலச் சுடரே.  
  
**4.** சுடர்கொளும் மணிப்பூண் முலைமட வியர்தம் தொடக்கினில் பட்டுழன் றோயா   
இடர்கொளும் எனைநீ ஆட்கொளும் நாள்தான் எந்தநாள் அந்தநாள் உரையாய்  
படர்கொளும் வானோர் அமுதுண நஞ்சைப் பரிந்துண்ட கருணைஅம் பரமே  
குடர்கொளும் சூலப் படைஉடை யவனே கோதையோர் கூறுடையவனே.  
  
**5.** உடைமைவைத் தெனக்கின் றருள்செயா விடினும் ஒப்பிலாய் நின்னடிக் கெனையே   
அடைமைவைத் தேனும் நின்அருட் பொருள்இங் களித்திட வேண்டும் இன்றெவைக்கும்  
கடைமையேன் வேறோர் தேவரை அறியேன் கடவுள்நின் திருவடி அறிக  
படைமைசேர் கரத்தெம் பசுபதி நீயே என்உளம் பார்த்துநின் றாயே.  
  
**6.** பார்த்துநிற் கின்றாய் யாவையும் எளியேன் பரதவித் துறுகணால் நெஞ்சம்   
வேர்த்துநிற் கின்றேன் கண்டிலைகொல்லோ விடம்உண்டகண்டன்நீஅன்றோ  
ஆர்த்துநிற் கின்றார் ஐம்புல வேடர் அவர்க்கிலக் காவனோ தமியேன்  
ஓர்த்துநிற் கின்றார் பரவுநல் ஒற்றி யூரில்வாழ் என்உற வினனே.  
  
**7.** உறவனே உன்னை உள்கிநெஞ் சழலின் உறும்இழு தெனக்கசிந் துருகா   
மறவனேன் தன்னை ஆட்கொளா விடில்யான் வருந்துவ தன்றிஎன் செய்கேன்  
நிறவனே வெள்ளை நீறணி பவனே நெற்றிமேல் கண்ணுடை யவனே  
அறவனே தில்லை அம்பலத் தாடும் அப்பனே ஒற்றியூர்க் கரைசே.  
  
**8.** கரைபடா வஞ்சப் பவக்கடல் உழக்கும் கடையனேன் நின்திரு வடிக்கு   
விரைபடா மலர்போல் இருந்துழல்கின்றேன்வெற்றனேன் என்செய விரைகேன்  
திரைபடாக் கருணைச் செல்வவா ரிதியே திருவொற்றி யூர்வளர் தேனே  
உரைபடாப் பொன்னே புரைபடா மணியே உண்ணுதற் கினியநல் அமுதே.  
  
**9.** நல்அமு தனையார் நின்திரு வடிக்கே நண்புவைத் துருகுகின் றனரால்   
புல்அமு தனையேன் என்செய்வான் பிறந்தேன் புண்ணியம் என்பதொன் றறியேன்  
சொல்அமு தனைய தோகைஓர் பாகம் துன்னிய தோன்றலே கனியாக்  
கல்அமு தாக்கும் கடன்உனக் கன்றோ கடையனேன் கழறுவ தென்னே.  
  
**10.** என்னைநின் னவனாக் கொண்டுநின் கருணை என்னும்நன் னீரினால் ஆட்டி   
அன்னைஅப் பனுமாய்ப் பரிவுகொண் டாண்ட அண்ணலே நண்ணரும் பொருளே  
உன்னருந் தெய்வ நாயக மணியே ஒற்றியூர் மேவும்என் உறவே  
நன்னர்செய் கின்றோய் என்செய்வேன் இதற்கு நன்குகைம் மாறுநா யேனே.  
  
  
  
இரண்டாம் திருமுறை / Second Thirumurai  
  
##  019\. அருள்விடை வேட்கை  
aruḷviṭai vēṭkai  
  
  
  
  
 திருவொற்றியூர்  
  
  
 கலி விருத்தம்  
  
**1.** போகம் கொண்ட புணர்முலை மாதொரு   
பாகம் கொண்ட படம்பக்க நாதரே  
மாகம் கொண்ட வளம்பொழில் ஒற்றியின்  
மோகம் கொண்டஎம் முன்நின் றருளிரோ.  
  
**2.** தவள நீற்றுமெய்ச் சாந்தவி னோதரே   
பவள மேனிப் படம்பக்க நாதரே  
கவள வீற்றுக் கரிஉரி போர்த்தநீர்  
இவளை ஒற்றிவிட் டெங்ஙனம் சென்றிரோ.  
  
**3.** சீல மேவித் திகழ்அனல் கண்ஒன்று   
பால மேவும் படம்பக்க நாதரே  
ஞால மேவும் நவையைஅ கற்றமுன்  
ஆலம் உண்டவர் அல்லிர்கொல் ஐயரே.  
  
**4.** உடைகொள் கோவணத் துற்றஅ ழகரே   
படைகொள் சூலப் படம்பக்க நாதரே  
கடைகொள் நஞ்சுண்டு கண்டம்க றுத்தநீர்  
இடையில் ஒற்றிவிட் டெங்ஙனம் சென்றிரோ.  
  
**5.** நிறைய வாழ்தொண்டர் நீடுற வன்பவம்   
பறைய நின்றப டம்பக்க நாதரே  
உறைய மாணிக்கு யிர் அளித் திட்டநீர்  
குறையி லாஒற்றிக் கோயிற்கண் உள்ளிரோ.  
  
**6.** வணங்கொள் நாகம ணித்தலை ஐந்துடைப்   
பணங்கொள் செல்வப்ப டம்பக்க நாதரே  
கணங்கொள் காமனைக் காய்ந்துயிர் ஈந்தநீர்  
வணங்கு வார்க்கென்கொல் வாய்திற வாததே.  
  
**7.** நாட நல்இசை நல்கிய மூவர்தம்   
பாடல் கேட்கும்ப டம்பக்க நாதரே  
வாடல் என்றொரு மாணிக் களித்தநீர்  
ஈடில் என்னள வெங்கொளித் திட்டிரோ.  
  
**8.** சுலவு காற்றனல் தூயமண் விண்புனல்   
பலவு மாகும்ப டம்பக்க நாதரே  
நிலவு தண்மதி நீள்முடி வைத்தநீர்  
குலவும் என்றன்கு றைதவிர்க் கீர்கொலோ.  
  
**9.** அடியர் நெஞ்சத்த ருட்பெருஞ் சோதிஓர்   
படிவ மாகும்ப டம்பக்க நாதரே  
நெடிய மாலுக்கு நேமி அளித்தநீர்  
மிடிய னேன்அருள் மேவ விரும்பிரோ.  
  
**10.** மதிகொள் அன்பர்ம னமெனும் திவ்வியப்   
பதிகொள் செல்வப்ப டம்பக்க நாதரே  
விதிகொள் துன்பத்தை வீட்டி அளித்தநீர்  
துதிகொள் வீர்என்து யரைத்து ரத்துமே.  
  
  
  
இரண்டாம் திருமுறை / Second Thirumurai  
  
##  020\. எழுத்தறியும் பெருமான் மாலை  
eḻuttaṟiyum perumāṉ mālai  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** சிந்தை மயங்கித் தியங்குகின்ற நாயேனை   
முந்தை வினைதொலைத்துன் மொய்கழற்காள் ஆக்காதே  
நிந்தைஉறும் நோயால் நிகழவைத்தல் நீதியதோ  
எந்தைநீ ஒற்றி எழுத்தறியும் பெருமானே.  
  
**2.** மத்தனைவன் நெஞ்சகனை வஞ்சகனை வன்பிணிகொள்   
பித்தனைவீண் நாள்போக்கும் பேயேனை நாயேனை  
முத்தனையாய் உன்றன் முளரித்தாட் காளாக்க  
எத்தனைநாள் செல்லும் எழுத்தறியும் பெருமானே.  
  
**3.** நன்னெறிசேர் அன்பர்தமை நாடிடவும் நின்புகழின்   
சென்னெறியைச் சேர்ந்திடவும் செய்தாய் எனக்குனக்கு  
முன்அறியேன் பின்அறியேன் மூடனேன் கைம்மாறிங்  
கென்அறிவேன் ஐயா எழுத்தறியும் பெருமானே.  
  
**4.** மைப்படியும் கண்ணார் மயல்உழக்கச் செய்வாயோ   
கைப்படிய உன்றன் கழல்கருதச் செய்வாயோ  
இப்படிஎன் றப்படிஎன் றென்னறிவேன் உன்சித்தம்  
எப்படியோ ஐயா எழுத்தறியும் பெருமானே.  
  
**5.** நில்லா உடம்பை நிலைஎன்றே நேசிக்கும்   
பொல்லாத நெஞ்சப் புலையனேன் இவ்வுலகில்  
சொல்லா மனநோயால் சோர்வுற் றலையும்அல்லல்  
எல்லாம் அறிவாய் எழுத்தறியும் பெருமானே.  
  
**6.** தீதறிவேன் நன்கணுவும் செய்யேன்வீண் நாள்போக்கும்   
வாதறிவேன் வஞ்சகனேன் வல்வினையேன் வாய்மையிலேன்  
சூதறிவேன் மால்அயனும் சொல்லறிய நின்பெருமை  
யாதறிவேன் ஐயா எழுத்தறியும் பெருமானே.  
  
**7.** மாறாத வன்பிணியால் மாழாந்து நெஞ்சயர்ந்தே   
கூறாத துன்பக் கொடுங்கடற்குள் வீழ்ந்தடியேன்  
ஆறா தரற்றி அழுகின்றேன் நின்செவியில்  
ஏறாதோ ஐயா எழுத்தறியும் பெருமானே.  
  
**8.** உண்ணாடும் வல்வினையால் ஓயாப் பிணிஉழந்து   
புண்ணாக நெஞ்சம் புழுங்குகின்றேன் புண்ணியனே  
கண்ணாளா உன்றன் கருணை எனக்களிக்க  
எண்ணாயோ ஐயா எழுத்தறியும் பெருமானே.  
  
**9.** புன்செய்கை மாறாப் புலையமட மங்கையர்தம்   
வன்செய்கை யாலே மயங்குகின்ற வஞ்சகனேன்  
கொன்செய்கை மாறாத கூற்றன் வருவானேல்  
என்செய்வேன் ஐயா எழுத்தறியும் பெருமானே.  
  
**10.** சங்குடையான் தாமரையான் தாள்முடியும் காண்பரிதாம்   
கொங்குடைய கொன்றைக் குளிர்சடையாய் கோதைஒரு  
பங்குடையாய் ஏழைமுகம் பாராது தள்ளிவிட்டால்  
எங்கடைவேன் ஐயா எழுத்தறியும் பெருமானே.  
  
**11.** மன்றி னிடைநடஞ்செய் மாணிக்க மாமலையே   
வென்றிமழுக் கையுடைய வித்தகனே என்றென்று  
கன்றின் அயர்ந்தழும்என் கண்­ர் துடைத்தருள  
என்று வருவாய் எழுத்தறியும் பெருமானே.  
  
**12.** மன்னளவில் சோதி மணிபோல்வாய் மாதவத்தோர்   
தென்னளவும் வேணிச் சிவமே எனஒருகால்  
சொன்னளவில் சொன்னவர்தம் துன்பொழிப்பாய் என்பர்அது  
என்னளவில் காணேன் எழுத்தறியும் பெருமானே.  
  
**13.** மின்போல்வார் இச்சையினால் வெம்புகின்றேன் ஆனாலும்   
தன்போல்வாய் என்ஈன்ற தாய்போல்வாய் சார்ந்துரையாப்  
பொன்போல்வாய் நின்அருள்இப் போதடியேன் பெற்றேனேல்  
என்போல்வார் இல்லை எழுத்தறியும் பெருமானே.  
  
**14.** பூமாந்தும் வண்டெனநின் பொன்னருளைப் புண்ணியர்கள்   
தாமாந்தி நின்னடிக்கீழ்ச் சார்ந்துநின்றார் ஐயோநான்  
காமாந்த காரம்எனும் கள்ளுண்டு கண்மூடி  
ஏமாந்தேன் ஒற்றி எழுத்தறியும் பெருமானே.  
  
**15.** பன்னரும்இப் பார்நடையில் பாடுழன்ற பாதகனேன்   
துன்னியநின் பொன்னடியைச் சூழாதேன் ஆயிடினும்  
புன்னிகரேன் குற்றம் பொறுக்கப் பொறுப்புனக்கே  
என்னருமைத் தாய்நீ எழுத்தறியும் பெருமானே.  
  
**16.** வீட்டுக் கடங்கா விளையாட்டுப் பிள்ளைஎனத்   
தேட்டுக் கடங்காத தீமனத்தால் ஆந்துயரம்  
பாட்டுக் கடங்காநின் பத்தர் அடிப்புகழ்போல்  
ஏட்டுக் கடங்கா தெழுத்தறியும் பெருமானே.  
  
**17.** பன்னு மனத்தால் பரிசிழந்த பாதகனேன்   
துன்னுமல வெங்கதிரோன் சூழ்கின்ற சோடையினால்  
நின்னருள்நீர் வேட்டு நிலைகலங்கி வாடுகின்றேன்  
இன்னும்அறி யாயோ எழுத்தறியும் பெருமானே.  
  
**18.** கல்லை நிகராம் கடைமனம்போம் கான்நெறியில்   
புல்லை மதித் தையோபைம் பூஇழந்த பொய்யடியேன்  
ஒல்லைபடு கின்ற ஒறுவே தனைதனக்கோர்  
எல்லை அறியேன் எழுத்தறியும் பெருமானே.  
  
**19.** பொன்னைமதித் தையாநின் பொன்னடியைப் போற்றாத   
கன்னிகரும் நெஞ்சால் கலங்குகின்ற கைதவனேன்  
இன்னல் உழக்கின்ற ஏழைகட்கும் ஏழைகண்டாய்  
என்னை விடாதே எழுத்தறியும் பெருமானே.  
  
**20.** மாசுவரே என்னும் மலக்கடலில் வீழ்ந்துலகோர்   
ஆசுவரே என்ன அலைவேனை ஆளாயேல்  
கூசுவரே கைகொட்டிக் கூடிச் சிரித்தடியார்  
ஏசுவரே ஒற்றி எழுத்தறியும் பெருமானே.  
  
**21.** ஊர்சொல்வேன் பேர்சொல்வேன் உத்தமனே நின்திருத்தாள்   
சீர்சொல்வேன் என்றனைநீ சேர்க்கா தகற்றுவையேல்  
நேர்சொல்வாய் உன்றனக்கு நீதியீ தல்லஎன்றே  
யார்சொல்வார் ஐயா எழுத்தறியும் பெருமானே.  
  
**22.** நீக்கமிலா மெய்யடியர் நேசமிலாப் பொய்யடியேன்   
ஊக்கமிலா நெஞ்சத்தின் ஓட்டகலச் செய்வாயேல்  
தூக்கமிலா ஆனந்தத் தூக்கம்அன்றி மற்றும்இங்கோர்  
ஏக்கமிலேன் ஒற்றி எழுத்தறியும் பெருமானே.  
  
**23.** போகின்ற வஞ்சகரைப் போக்கிஉன்றன் பொன்அடிக்காள்   
ஆகின்ற மேலோர் அடிவழுத்தா நாயேற்குப்  
பாகின் தனிச்சுவையிற் பாங்காகும் நின்அருளை  
ஈகின்ற தென்றோ எழுத்தறியும் பெருமானே.  
  
**24.** ஊழை அகற்ற உளவறியாப் பொய்யன்இவன்   
பீழைமனம் நம்மைப் பெறாதம் மனங்கொடிய  
தாழைஎன எண்ணிஎன்னைத் தள்ளிவிட்டால் என்செய்வேன்  
ஏழைநான் ஒற்றி எழுத்தறியும் பெருமானே.  
  
**25.** மடுக்க முடியா மலஇருட்டில் சென்றுமனம்   
கடுக்கமுடி யாப்புலனால் கட்டிச் சுமக்கவைத்த  
தொடுக்க முடியாத துன்பச் சுமையைஇனி  
எடுக்கமுடி யாதே எழுத்தறியும் பெருமானே.  
  
**26.** முள்ளளவு நெஞ்ச முழுப்புலைய மாதர்களாம்   
கள்ளளவு நாயில் கடைப்பட்ட என்றனக்கு  
உள்ளளவும் அன்பர்க் குதவும்உன்தாட் கன்பொருசிற்  
றெள்ளளவும் உண்டோ எழுத்தறியும் பெருமானே.  
  
**27.** பண்ண முடியாப் பரிபவங்கொண் டிவ்வுலகில்   
நண்ண முடியா நலங்கருதி வாடுகின்றேன்  
உண்ணமுடி யாஅமுதாம் உன்னைஅன்றி எவ்வௌர்க்கும்  
எண்ணமுடி யாதே எழுத்தறியும் பெருமானே.  
  
**28.** வெங்கொளித்தேள் போன்ற வினையால் வெதும்பிமனம்   
அங்கொளிக்கா துன்னை அழைத்தழுது வாடுகின்றேன்  
இங்கொளிக்கா நஞ்சமுண்ட என்அருமை அப்பாநீ  
எங்கொளித்தாய் ஒற்றி எழுத்தறியும் பெருமானே.  
  
**29.** பித்தளைக்கும் காமப் பெரும்பேய் மயக்குமயல்   
வித்தனைத்தாம் ஆணவம்பொய் வீறும்அழுக் காறுசினம்  
கொத்தனைத்தாம் வஞ்சம் கொலைமுதலாம் பாவங்கள்  
இத்தனைக்கும் நான்காண் எழுத்தறியும் பெருமானே.  
  
**30.** ஒல்லையே நஞ்சனைத்தும் உண்ட தயாநிதிநீ   
அல்லையோ நின்றிங் கயர்வேன்முன் வந்தொருசொல்  
சொல்லையோ ஒற்றியூர்த் தூயதிருக் கோயிலுள்நீ  
இல்லையோ ஐயா எழுத்தறியும் பெருமானே.  
  
**31.** நினையுடையாய் நீஅன்றி நேடில்எங்கும் இல்லாதாய்   
மனையுடையார் மக்கள்எனும் வாழ்க்கையிடைப் பட்டவமே  
இனையுடையான் என்றிங் கெனையாள்வ துன்கடனே  
எனையுடையாய் ஒற்றி எழுத்தறியும் பெருமானே.  
  
  
  
இரண்டாம் திருமுறை / Second Thirumurai  
  
##  021\. நெஞ்சொடு நேர்தல்  
neñsoṭu nērtal  
  
  
  
  
 திருவொற்றியூர்  
  
  
 கலிவிருத்தம்  
  
  
 திருச்சிற்றம்பலம்  
  
**1.** ஒக்க நெஞ்சமே ஒற்றி யூர்ப்படம்   
பக்க நாதனைப் பணிந்து வாழ்த்தினால்  
மிக்க காமத்தின் வெம்மை யால்வரும்  
துக்க மியாவையும் தூர ஓடுமே.  
  
**2.** ஓடும் நெஞ்சமே ஒன்று கேட்டிநீ   
நீடும் ஒற்றியூர் நிமலன் மூவர்கள்  
பாடும் எம்படம் பக்க நாதன்தாள்  
நாடு நாடிடில் நாடு நம்மதே.  
  
**3.** நம்பு நெஞ்சமே நன்மை எய்துமால்   
அம்பு யன்புகழ் அண்ணல் ஒற்றியூர்ப்  
பம்பு சீர்ப்படம் பக்கன் ஒன்னலார்  
தம்பு ரஞ்சுடும் தம்பி ரானையே.  
  
**4.** தம்ப லம்பெறும் தைய லார்கணால்   
வெம்ப லந்தரும் வெய்ய நெஞ்சமே  
அம்ப லத்தினில் அமுதை ஒற்றியூர்ச்  
செம்ப லத்தைநீ சிந்தை செய்வையே.  
  
**5.** செய்யும் வண்ணம்நீ தேறி நெஞ்சமே   
உய்யும் வண்ணமாம் ஒற்றி யூர்க்குளே  
மெய்யும் வண்ணமா ணிக்க வெற்பருள்  
பெய்யும் வண்ணமே பெறுதல் வேண்டுமே.  
  
**6.** வேண்டும் நெஞ்சமே மேவி ஒற்றியூர்   
ஆண்டு நின்றருள் அரசின் பொற்பதம்  
பூண்டு கொண்டுளே போற்றி நிற்பையேல்  
யாண்டும் துன்பம்நீ அடைதல் இல்லையே.  
  
**7.** இல்லை உண்டென எய்தி ஐயுறும்   
கல்லை யொத்தஎன் கன்ம நெஞ்சமே  
ஒல்லை ஒற்றியூர் உற்று வாழ்தியேல்  
நல்லை நல்லைநீ நட்பின் மேலையே.  
  
**8.** மேலை அந்தகன் வெய்ய தூதுவர்   
ஓலை காட்டுமுன் ஒற்றி யூரில்வாழ்  
பாலை சேர்படம் பக்க நாதர்தம்  
காலை நாடிநற் கதியின் நிற்பையே.  
  
**9.** நிற்ப தென்றுநீ நீல நெஞ்சமே   
அற்ப மாதர்தம் அவலம் நீங்கியே  
சிற்ப ரன்திருத் தில்லை அம்பலப்  
பொற்பன் ஒற்றியில் புகுந்து போற்றியே.  
  
**10.** போற்றி ஒற்றியூர்ப் புண்ணி யன்திரு   
நீற்றி னான்தனை நினைந்து நிற்பையேல்  
தோற்ற ரும்பரஞ் சோதி நல்அருள்  
ஊற்றெ ழும்கடல் ஒக்க நெஞ்சமே.  
  
  
  
இரண்டாம் திருமுறை / Second Thirumurai  
  
##  022\. திருப்புகழ் விலாசம்  
tiruppukaḻ vilāsam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** துங்க வெண்பொடி அணிந்துநின் கோயில்   
தொழும்பு செய்துநின் துணைப்பதம் ஏத்திச்  
செங்கண் மால்அயன் தேடியும் காணாச்  
செல்வ நின்அருள் சேர்குவ தென்றோ  
எங்கள் உள்ளுவந் தூறிய அமுதே  
இன்ப மேஇமை யான்மகட் கரசே  
திங்கள் தங்கிய சடையுடை மருந்தே  
திகழும் ஒற்றியூர்ச் சிவபெரு மானே.  
  
**2.** கண்ண னோடயன் காண்பரும் சுடரே   
கந்தன் என்னும்ஓர் கனிதரும் தருவே  
எண்ண மேதகும் அன்பர்தம் துணையே  
இலங்கும் திவ்விய எண்குணப் பொருப்பே  
அண்ண லேதிரு ஆலங்காட் டுறையும்  
அம்மை அப்பனே அடியனேன் தன்னைத்  
திண்ண மேஅடித் தொழும்பனாய்ச் செய்வாய்  
திகழும் ஒற்றியூர்ச் சிவபெரு மானே.  
  
**3.** விடங்க லந்தருள் மிடறுடை யவனே   
வேதன் மால்புகழ் விடையுடை யவனே  
கடங்க லந்தமா உரியுடை யவனே  
கந்த னைத்தரும் கனிவுடை யவனே  
இடங்க லந்தபெண் கூறுடை யவனே  
எழில்கொள் சாமத்தின் இசையுடை யவனே  
திடங்க லந்தகூர் மழுவுடை யவனே  
திகழும் ஒற்றியூர்ச் சிவபெரு மானே.  
  
**4.** கஞ்ச னோர்தலை நகத்தடர்த் தவனே   
காமன் வெந்திடக் கண்விழித் தவனே  
தஞ்ச மானவர்க் கருள்செயும் பரனே  
சாமிக் கோர்திருத் தந்தையா னவனே  
நஞ்சம் ஆர்மணி கண்டனே எவைக்கும்  
நாத னேசிவ ஞானிகட் கரசே  
செஞ்சொல் மாமறை ஏத்துறும் பதனே  
திகழும் ஒற்றியூர்ச் சிவபெரு மானே.  
  
**5.** ஏல வார்குழ லாள் இடத் தவனே   
என்னை ஆண்டவ னேஎன தரசே  
கோல மாகமால் உருக்கொண்டும் காணாக்  
குரைக ழற்பதக் கோமளக் கொழுந்தே  
ஞால மீதில்எம் போல்பவர் பிழையை  
நாடி டாதருள் நற்குணக் குன்றே  
சீல மேவிய தவத்தினர் போற்றத்  
திகழும் ஒற்றியூர்ச் சிவபெரு மானே.  
  
**6.** ஆறு வாண்முகத் தமுதெழும் கடலே   
அயனும் மாலும்நின் றறிவரும் பொருளே  
ஏறு மீதுவந் தேறும்எம் அரசே  
எந்தை யேஎமை ஏன்றுகொள் இறையே  
வீறு கொன்றையம் சடையுடைக் கனியே  
வேதம் நாறிய மென்மலர்ப் பதனே  
தேறு நெஞ்சினர் நாள்தொறும் வாழ்த்தத்  
திகழும் ஒற்றியூர்ச் சிவபெரு மானே.  
  
**7.** மாறு பூத்தஎன் நெஞ்சினைத் திருத்தி   
மயக்கம் நீக்கிட வருகுவ தென்றோ  
ஏறு பூத்தஎன் இன்னுயிர்க் குயிரே  
யாவு மாகிநின் றிலங்கிய பொருளே  
நீறு பூத்தொளி நிறைந்தவெண் நெருப்பே  
நித்தி யானந்தர்க் குற்றநல் உறவே  
சேறு பூத்தசெந் தாமரை முத்தம்  
திகழும் ஒற்றியூர்ச் சிவபெரு மானே.  
  
**8.** மாலின் கண்மலர் மலர்திருப் பதனே   
மயிலின் மேல்வரு மகவுடை யவனே  
ஆலின் கீழ்அறம் அருள்புரிந் தவனே  
அரஎன் போர்களை அடிமைகொள் பவனே  
காலில் கூற்றுதைத் தருள்செயும் சிவனே  
கடவு ளேநெற்றிக் கண்ணுடை யவனே  
சேலின் நீள்வயல் செறிந்தெழில் ஓங்கித்  
திகழும் ஒற்றியூர்ச் சிவபெரு மானே.  
  
**9.** நாட்டும் முப்புரம் நகைத்தெரித் தவனே   
நண்ணி அம்பலம் நடஞ்செயும் பதனே  
வேட்டு வெண்தலைத் தார்புனைந் தவனே  
வேடன் எச்சிலை விரும்பிஉண் டவனே  
கோட்டு மேருவைக் கோட்டிய புயனே  
குற்ற முங்குண மாக்குறிப் பவனே  
தீட்டும் மெய்ப்புகழ்த் திசைபரந் தோங்கத்  
திகழும் ஒற்றியூர்ச் சிவபெரு மானே.  
  
**10.** அம்ப லத்துள்நின் றாடவல் லானே   
ஆன்இ வர்ந்துவந் தருள்புரி பவனே  
சம்பு சங்கர சிவசிவ என்போர்  
தங்கள் உள்ளகம் சார்ந்திருப் பவனே  
தும்பை வன்னியம் சடைமுடி யவனே  
தூய னேபரஞ் சோதியே எங்கள்  
செம்பொ னேசெழும் பவளமா மலையே  
திகழும் ஒற்றியூர்ச் சிவபெரு மானே.  
  
  
  
இரண்டாம் திருமுறை / Second Thirumurai  
  
##  023\. திருச்சாதனத் தெய்வத் திறம்  
tiruchsātaṉat teyvat tiṟam  
  
  
  
  
 பொது  
  
  
 எண்சீர்க்34கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** உடையாய்உன் அடியவர்க்கும் அவர்மேல் பூண்ட   
ஒண்மணியாம் கண்மணிக்கும் ஓங்கு சைவ  
அடையாளம் என்னஒளிர் வெண்­ற் றுக்கும்  
அன்பிலேன் அஞ்சாமல் அந்தோ அந்தோ  
நடையாய உடல் முழுதும் நாவாய் நின்று  
நவில்கின்றேன் என்பாவி நாவைச் சற்றும்  
இடையாத கொடுந்தீயால் கடினும் அன்றி  
என்செயினும் போதாதே எந்தாய் எந்தாய்.  
  
**2.** கண்ணுதலே நின்அடியார் தமையும் நோக்கேன்   
கண்மணிமா லைக்கெனினும் கனிந்து நில்லேன்  
பண்ணுதல்சேர் திருநீற்றுக் கோலம் தன்னைப்  
பார்த்தேனும் அஞ்சுகிலேன் பயனி லாமே  
நண்ணுதல்சேர் உடம்பெல்லாம் நாவாய் நின்று  
நவில்கின்றேன் என்கொடிய நாவை அந்தோ  
எண்ணுதல்சேர் கொடுந்தீயால் சுடினும் அன்றி  
என்செயினும் போதாதே எந்தாய் எந்தாய்.  
  
**3.** வஞ்சமிலார் நெஞ்சகத்தே மருவும் முக்கண்   
மாமணியே உனைநினையேன் வாளா நாளைக்  
கஞ்சமலர் முகத்தியர்க்கும் வாதில் தோன்றும்  
களிப்பினுக்கும் கழிக்கின்றேன் கடைய னேனை  
நஞ்சமுணக் கொடுத்துமடித் திடினும் வாளால்  
நசிப்புறவே துணித்திடினும் நலியத் தீயால்  
எஞ்சலுறச் சுடினும்அன்றி அந்தோ இன்னும்  
என்செயினும் போதாதே எந்தாய் எந்தாய்.  
  
**4.** அருள்பழுக்கும் கற்பகமே அரசே முக்கண்   
ஆரமுதே நினைப்புகழேன் அந்தோ வஞ்ச  
மருள்பழுக்கும் நெஞ்சகத்தேன் வாளா நாளை  
வாதமிட்டுக் கழிக்கின்றேன் மதியி லேனை  
வெருள்பழுக்கும் கடுங்காட்டில் விடினும் ஆற்று  
வெள்ளத்தில் அடித்தேக விடினும் பொல்லா  
இருள்பழுக்கும் பிலஞ்சேர விடினும் அன்றி  
என்செயினும் போதாதே எந்தாய் எந்தாய்.  
  
**5.** பெருங்கருணைக் கடலேஎன் குருவே முக்கண்   
பெருமானே நினைப்புகழேன் பேயேன் அந்தோ  
கருங்கல்மனக் குரங்காட்டி வாளா நாளைக்  
கழிக்கின்றேன் பயன்அறியாக் கடைய னேனை  
ஒருங்குருள உடல்பதைப்ப உறுங்குன் றேற்றி  
உருட்டுகினும் உயிர்நடுங்க உள்ளம் ஏங்க  
இருங்கழுவில் ஏற்றுகினும் அன்றி இன்னும்  
என்செயினும் போதாதே எந்தாய் எந்தாய்.  
  
**6.** தொழுகின்றோர் உளத்தமர்ந்த சுடரே முக்கண்   
சுடர்க்கொழுந்தே நின்பதத்தைத் துதியேன் வாதில்  
விழுகின்றேன் நல்லோர்கள் வெறுப்பப் பேசி  
வெறித்துழலும் நாயனையேன் விழல னேனை  
உழுகின்ற நுகப்படைகொண் டுலையத் தள்ளி  
உழக்கினும்நெட் டுடல்நடுங்க உறுக்கி மேன்மேல்  
எழுகின்ற கடலிடைவீழ்த் திடினும் அன்றி  
என்செயினும் போதாதே எந்தாய் எந்தாய்.  
  
**7.** விருப்பாகும் மதிச்சடையாய் விடையாய் என்றே   
மெய்யன்போ டுனைத்துதியேன் விரைந்து வஞ்சக்  
கருப்பாயும் விலங்கெனவே வளர்ந்தே நாளைக்  
கழிக்கின்றேன் கருநெஞ்சக் கள்வ னேனைப்  
பொருப்பாய யானையின் கால் இடினும் பொல்லாப்  
புழுத்தலையில் சோரிபுறம் பொழிய நீண்ட  
இருப்பாணி ஏற்றுகினும் அன்றி இன்னும்  
என்செயினும் போதாதே எந்தாய் எந்தாய்.  
  
**8.** அக்கநுதல் பிறைச்சடையாய் நின்தாள் ஏத்தேன்   
ஆண்பனைபோல் மிகநீண்டேன் அறிவொன் றில்லேன்  
மிக்கஒதி போல்பருத்தேன் கருங்க டாப்போல்  
வீண்கருமத் துழல்கின்றேன் விழல னேனைச்  
செக்கிடைவைத் துடல்குழம்பிச் சிதைய அந்தோ  
திருப்பிடினும் இருப்பறைமுட் சேரச் சேர்த்து  
எக்கரிடை உருட்டுகினும் அன்றி இன்னும்  
என்செயினும் போதாதே எந்தாய் எந்தாய்.  
  
**9.** அன்புடன்நின் பதம்புகழாப் பாவி நாவை   
அறத்துணியேன் நின்அழகை அமர்ந்து காணாத்  
துன்புறுகண் இரண்டினையும் சூன்றேன் நின்னைத்  
தொழாக்கையை வாளதனால் துண்ட மாக்கேன்  
வன்பறநின் தனைவணங்காத் தலையை அந்தோ  
மடித்திலேன் ஒதியேபோல் வளர்ந்தேன் என்னை  
இன்பறுவல் எரியிடைவீழ்த் திடினும் அன்றி  
என்செயினும் போதாதே எந்தாய் எந்தாய்.  
  
**10.** தேவேநின் அடிநினையா வஞ்ச நெஞ்சைத்   
தீமூட்டிச் சிதைக்கறியேன் செதுக்கு கில்லேன்  
கோவேநின் அடியர்தமைக் கூடாப் பொய்மைக்  
குடிகொண்டேன் புலைகொண்ட கொடியேன் அந்தோ  
நாவேற நினைத்துதியேன் நலமொன் றில்லேன்  
நாய்க்கடைக்கும் கடைப்பட்டேன் நண்ணு கின்றோர்க்  
கீவேதும் அறியேன்இங் கென்னை யந்தோ  
என்செயினும் போதாதே எந்தாய் எந்தாய்.  
  
  
  
இரண்டாம் திருமுறை / Second Thirumurai  
  
##  024\. தியாக வண்ணப் பதிகம்  
tiyāka vaṇṇap patikam  
  
  
  
  
 திருவொற்றியூர்  
  
  
 எழுசீர்க்15 கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** காரார் குழலாள் உமையோ டயில்வேல் காளையொ டுந்தான் அமர்கின்ற   
ஏரார் கோலம் கண்டு களிப்பான் எண்ணும் எமக்கொன் றருளானேல்  
நீரார் சடைமேல் பிறையொன் றுடையான் நிதிக்கோன் தோழன் எனநின்றான்  
பேரார் ஒற்றி யூரான் தியாகப் பெருமான் பிச்சைப் பெருமானே.  
  
**2.** தண்ணார் நீபத் தாரா னொடும்எம் தாயோ டும்தான் அமர்கின்ற   
கண்ணார் கோலம் கண்டு களிப்பான் கருதும் எமக்கொன் றருளானேல்  
பண்ணார் இன்சொல் பதிகம் கொண்டு படிக்கா சளித்த பரமன்ஓர்  
பெண்ணார் பாகன் ஒற்றித் தியாகப் பெருமான் பிச்சைப் பெருமானே.  
  
**3.** பத்தர்க் கருளும் பாவையொ டும்வேல் பாலனொ டும்தான் அமர்கின்ற   
நித்தக் கோலம் கண்டு களிப்பான் நினைக்கும் எமக்கொன் றருளானேல்  
சித்தப் பெருமான் தில்லைப் பெருமான் தெய்வப் பெருமான் சிவபெருமான்  
பித்தப் பெருமான் ஒற்றித் தியாகப் பெருமான் பிச்சைப் பெருமானே.  
  
**4.** மன்னும் கதிர்வேல் மகனா ரோடும் மலையா ளொடும்தான் வதிகின்ற   
துன்னும் கோலம் கண்டு களிப்பான் துதிக்கும் எமக்கொன் றருளானேல்  
மின்னும் சூலப் படையான் விடையான் வெள்ளிமலையொன் றதுஉடையான்  
பின்னும் சடையான் ஒற்றித் தியாகப் பெருமான் பிச்சைப் பெருமானே.  
  
**5.** அணிவேல் படைகொள் மகனா ரொடும்எம் அம்மை யொடுந்தான் அமர்கின்ற   
தணியாக் கோலம்கண்டு களிக்கத் தகையா தெமக்கொன் றருளானேல்  
மணிசேர் கண்டன் எண்தோள் உடையான் வடபால் கனக மலைவில்லான்  
பிணிபோக் கிடுவான் ஒற்றித் தியாகப் பெருமான் பிச்சைப் பெருமானே.  
  
**6.** சூத மெறிவேல் தோன்ற லொடும்தன் துணைவி யொடும்தான் அமர்கின்ற   
காதல் கோலம் கண்டு களிப்பான் கருதும் எமக்கொன் றருளானேல்  
ஈதல் வல்லான் எல்லாம் உடையான் இமையோர் அயன்மாற் கிறையானான்  
பேதம் இல்லான் ஒற்றித் தியாகப் பெருமான் பிச்சைப் பெருமானே.  
  
**7.** வெற்றிப் படைவேல் பிள்ளை யோடும் வெற்பா ளொடும்தான் அமர்கின்ற   
மற்றிக் கோலம் கண்டு களிப்பான் வருந்தும் எமக்கொன் றருளானேல்  
கற்றைச் சடையான் கண்மூன் றுடையான் கரியோன் அயனும் காணாதான்  
பெற்றத் திவர்வான் ஒற்றித் தியாகப் பெருமான் பிச்சைப் பெருமானே.  
  
**8.** வரமன் றலினார் குழலா ளொடும்வேல் மகனா ரொடும்தான் அமர்கின்ற   
திரமன் றவுநின் றெழில்கண் டிடுவான் சிறக்க எமக்கொன் றருளானேல்  
பரமன் தனிமால் விடைஒன் றுடையான் பணியே பணியாப் பரிவுற்றான்  
பிரமன் தலையான் ஒற்றித் தியாகப் பெருமான் பிச்சைப் பெருமானே.  
  
**9.** அறங்கொள் உமையோ டயிலேந் தியஎம் ஐய னொடுந்தான் அமர்கின்ற   
திறங்கொள் கோலம் கண்டுக ளிப்பான் சிறக்க எமக்கொன் றருளானேல்  
மறங்கொள் எயில்மூன் றெரித்தான் கனக மலையான் அடியார் மயல்தீர்ப்பான்  
பிறங்கும் சடையான்ஒற்றித் தியாகப் பெருமான் பிச்சைப் பெருமானே.  
  
**10.** தேசார் அயில்வேல் மகனா ரொடும்தன் தேவி யொடும்தான் அமர்கோலம்   
ஈசா எனநின் றேத்திக் காண எண்ணும் எமக்கொன் றருளானேல்  
காசார் அரவக் கச்சேர் இடையான் கண்ணார் நுதலான் கனிவுற்றுப்  
பேசார்க்கருளான் ஒற்றித் தியாகப் பெருமான் பிச்சைப் பெருமானே.  
  
  
  
  * * * *  
  
  * 15\. கலித்துறை - தொ.வே.முதற்பதிப்பு, இரண்டாம் பதிப்பு. எழுசீர்.ச.மு.க. ஆ.பா  
  
இரண்டாம் திருமுறை / Second Thirumurai  
  
##  025\. ஆடலமுதப் பத்து  
āṭalamutap pattu  
  
  
  
  
 திருவொற்றியூரும் திருத்தில்லயும்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** சிந்தை நொந்துநொந் தயர்கின்றேன் சிவனே   
செய்வ தோர்ந்திலேன் தீக்குண முடையேன்  
வந்து நின்னடிக் காட்செய என்றால்  
வஞ்ச நெஞ்சம்என் வசம்நின்ற திலையே  
எந்தை நின்னருள் உண்டெனில் உய்வேன்  
இல்லை என்னில்நான் இல்லைஉய்ந் திடலே  
அந்தி வான்நிறத் தொற்றியூர் அரசே  
அம்ப லத்தினின் றாடல்செய் அமுதே.  
  
**2.** மாய நெஞ்சமோ நின்னடி வழுத்தா   
வண்ண மென்தனை வலிக்கின்ற ததனால்  
தீயன் ஆயினேன் என்செய்வேன் சிவனே  
திருவ ருட்குநான் சேயனும் ஆனேன்  
காய வாழ்க்கையில் காமமுண் டுள்ளம்  
கலங்கு கின்றனன் களைகண்மற் றறியேன்  
ஆய ஒற்றியூர் அண்ணலே தில்லை  
அம்ப லத்தினின் றாடல்செய் அமுதே.  
  
**3.** உன்னை உன்னிநெக் குருகிநின் றேத்த   
உள்ளம் என்வசம் உற்றதின் றேனும்  
என்னை ஆளுதல் உன்கடன் அன்றேல்  
இரக்கம் என்பதுன் னிடத்திலை அன்றோ  
முன்னை வல்வினை முடித்திடில் சிவனே  
மூட னேனுக்கு முன்னிற்ப தெவனோ  
அன்னை அப்பனே ஒற்றியூர் அரசே  
அம்ப லத்தினின் றாடல்செய் அமுதே.  
  
**4.** என்ன நான்சொலி நிறுத்தினும் நில்லா   
தேகு கின்றதிவ் ஏழையேன் மனந்தான்  
உன்ன தின்னருள் ஒருசிறி துண்டேல்  
ஒடுக்கி நிற்பனால் உண்மைமற் றின்றேல்  
இன்ன தென்றறி யாமல இருளில்  
இடர்கொள் வேன்அன்றி என்செய்வேன் சிவனே  
அன்ன துன்செயல் ஒற்றியூர் அரசே  
அம்ப லத்தினின் றாடல்செய் அமுதே.  
  
**5.** பாவி நெஞ்சம்என் பால்இரா தோடிப்   
பாவை யார்மயல் படிந்துழைப் பதனால்  
சேவி யாதஎன் பிழைபொறுத் தாளும்  
செய்கை நின்னதே செப்பலென் சிவனே  
காவி நேர்விழி மலைமகள் காணக்  
கடலின் நஞ்சுண்டு கண்ணன்ஆ தியர்கள்  
ஆவி ஈந்தருள் ஒற்றிஎம் இறையே  
அம்ப லத்தினின் றாடல்செய் அமுதே.  
  
**6.** மூட நெஞ்சம்என் மொழிவழி நில்லா   
மோக வாரியின் முழுகுகின் றதுகாண்  
தேட என்வசம் அன்றது சிவனே  
திருவ ருட்கடல் திவலைஒன் றுறுமேல்  
நாட நாடிய நலம்பெறும் அதனால்  
நானும் உய்குவேன் நல்கிடல் வேண்டும்  
ஆடல் ஒற்றியாய் பெரும்பற்றப் புலியூர்  
அம்ப லத்தினின் றாடல்செய் அமுதே.  
  
**7.** கலங்கு கின்றஎன் கண்உன தருள்ஓர்   
கடுகின் எல்லைதான் கலந்திடு மானால்  
விலங்கு கின்றஎன் நெஞ்சம்நின் றிடுமால்  
வேறு நான்பெறும் வேட்கையும் இன்றால்  
மலங்கு கின்றதை மாற்றுவன் உனது  
மலர்ப்பொன் தாளலால் மற்றிலன் சிவனே  
அலங்கு கின்றசீர் ஒற்றியூர் இறையே  
அம்ப லத்தினின் றாடல்செய் அமுதே.  
  
**8.** மறைவ தென்னையும் மறைப்பது பொல்லா   
வஞ்ச நெஞ்சமென் வசப்படல் இலைகாண்  
இறைவ நின்னருட் கென்செய்வோம் எனவே  
எண்ணி எண்ணிநான் ஏங்குகின் றனனால்  
உறைவ துன்னடி மலர்அன்றி மற்றொன்  
றுணர்ந்தி லேன்இஃ துண்மைநீ அறிதி  
அறைவ தென்னநான் ஒற்றியூர் அரசே  
அம்ப லத்தினின் றாடல்செய் அமுதே.  
  
**9.** ஒருக ணப்பொழு தேனுநின் அடியை   
உள்கி டாதுளம் ஓடுகின் றதனால்  
திருக ணப்பெறும் தீயனேன் செய்யும்  
திறம்அ றிந்திலேன் செப்பலென் சிவனே  
வருக ணத்துடல் நிற்குமோ விழுமோ  
மாயு மோஎன மயங்குவேன் தன்னை  
அருக ணைத்தருள் ஒற்றியூர் இறையே  
அம்ப லத்தினின் றாடல்செய் அமுதே.  
  
**10.** யாது நின்கருத் தறிந்திலேன் மனமோ   
என்வ சப்படா திருத்தலை உரைத்தேன்  
தீது செய்யினும் பொறுத்தெனைச் சிவனே  
தீய வல்வினைச் சேர்ந்திடா வண்ணம்  
பாது காப்பதுன் பரம்இன்றேல் பலவாய்ப்  
பகர்தல் என்னகாண் பழிவரும் உனக்கே  
ஆது காண்டிஎம் ஒற்றியூர் அரசே  
அம்ப லத்தினின் றாடல்செய் அமுதே.  
  
  
  
இரண்டாம் திருமுறை / Second Thirumurai  
  
##  026\. திருவடிச் சரண்புகல்  
tiruvaṭich saraṇpukal  
  
  
  
  
 திருவொற்றியூர்  
  
  
 எண்சீர்க்16 கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஓடல் எங்கணும் நமக்கென்ன குறைகாண்   
உற்ற நற்றுணை ஒன்றும்இல் லார்போல்  
வாடல் நெஞ்சமே வருதிஎன் னுடனே  
மகிழ்ந்து நாம்இரு வரும்சென்று மகிழ்வாய்க்  
கூடல் நேர்திரு ஒற்றியூர் அகத்துக்  
கோயில் மேவிநம் குடிமுழு தாளத்  
தாள்த லந்தரும் நமதருள் செல்வத்  
தந்தை யார்அடிச் சரண்புக லாமே.  
  
**2.** ஏங்கி நோகின்ற தெற்றினுக் கோநீ   
எண்ணி வேண்டிய தியாவையும் உனக்கு  
வாங்கி ஈகுவன் ஒன்றுக்கும் அஞ்சேல்  
மகிழ்ந்து நெஞ்சமே வருதிஎன் னுடனே  
ஓங்கி வாழ்ஒற்றி யூர்இடை அரவும்  
ஒளிகொள் திங்களும் கங்கையும் சடைமேல்  
தாங்கி வாழும்நம் தாணுவாம் செல்வத்  
தந்தை யார்அடிச் சரண்புக லாமே.  
  
**3.** கயவர் இல்லிடைக் கலங்கலை நெஞ்சே   
காம ஐம்புலக் கள்வரை வீட்டி  
வயம்அ ளிக்குவன் காண்டிஎன் மொழியை  
மறுத்தி டேல்இன்று வருதிஎன் னுடனே  
உயவ ளிக்குநல் ஒற்றியூர் அமர்ந்தங்  
குற்று வாழ்த்திநின் றுன்னுகின் றவர்க்குத்  
தயவ ளிக்குநம் தனிமுதல் செல்வத்  
தந்தை யார்அடிச் சரண்புக லாமே.  
  
**4.** சண்ட வெம்பவப் பிணியினால் தந்தை   
தாயி லார்எனத் தயங்குகின் றாயே  
மண்ட லத்துழல் நெஞ்சமே சுகமா  
வாழ வேண்டிடில் வருதிஎன் னுடனே  
ஒண்த லத்திரு ஒற்றியூர் இடத்தும்  
உன்னு கின்றவர் உள்ளகம் எனும்ஓர்  
தண்த லத்தினும் சார்ந்தநம் செல்வத்  
தந்தை யார்அடிச் சரண்புக லாமே.  
  
**5.** விடங்கொள் கண்ணினார் அடிவிழுந் தையோ   
வெட்கி னாய்இந்த விதிஉனக் கேனோ  
மடங்கொள் நெஞ்சமே நினக்கின்று நல்ல  
வாழ்வு வந்தது வருதிஎன் னுடனே  
இடங்கொள் பாரிடை நமக்கினி ஒப்பா  
ரியார்கண் டாய்ஒன்றும் எண்ணலை கமலத்  
தடங்கொள் ஒற்றியூர் அமர்ந்தநம் செல்வத்  
தந்தை யார்அடிச் சரண்புக லாமே.  
  
**6.** பொருந்தி ஈனருள் புகுந்துவீண் காலம்   
போக்கி நின்றனை போனது போக  
வருந்தி இன்னும்இங் குழன்றிடேல் நெஞ்சே  
வாழ்க வாழ்கநீ வருதிஎன் னுடனே  
திருந்தி நின்றநம் மூவர்தம் பதிகச்  
செய்ய தீந்தமிழ்த் தேறல்உண் டருளைத்  
தருந்தென் ஒற்றியூர் வாழுநம் செல்வத்  
தந்தை யார்அடிச் சரண்புக லாமே.  
  
**7.** நாட்டம் உற்றெனை எழுமையும் பிரியா   
நல்ல நெஞ்சமே நங்கையர் மயலால்  
வாட்டம் உற்றிவண் மயங்கினை ஐயோ  
வாழ வேண்டிடில் வருதிஎன் னுடனே  
கோட்டம் அற்றிரு மலர்க்கரம் கூப்பிக்  
கும்பி டும்பெரும் குணத்தவர் தமக்குத்  
தாள்த லந்தரும் ஒற்றியூர்ச் செல்வத்  
தந்தை யார்அடிச் சரண்புக லாமே.  
  
**8.** உடுக்க வேண்டிமுன் உடைஇழந் தார்போல்   
உள்ள வாகும்என் றுன்னிடா தின்பம்  
மடுக்க வேண்டிமுன் வாழ்விழந் தாயே  
வாழ வேண்டிடில் வருதிஎன் னுடனே  
அடுக்க வேண்டிநின் றழுதழு தேத்தி  
அருந்த வத்தினர் அழிவுறாப் பவத்தைத்  
தடுக்க வேண்டிநல் ஒற்றியூர்ச் செல்வத்  
தந்தை யார்அடிச் சரண்புக லாமே.  
  
**9.** மோக மாதியால் வெல்லும்ஐம் புலனாம்   
மூட வேடரை முதலற எறிந்து  
வாகை ஈகுவன் வருதிஎன் னுடனே  
வஞ்ச வாழ்க்கையின் மயங்கும்என் நெஞ்சே  
போக நீக்கிநல் புண்ணியம் புரிந்து  
போற்றி நாள்தொறும் புகழ்ந்திடும் அவர்க்குச்  
சாகை நீத்தருள் ஒற்றியூர்ச் செல்வத்  
தந்தை யார்அடிச் சரண்புக லாமே.  
  
**10.** பசிஎ டுக்குமுன் அமுதுசே கரிப்பார்   
பாரி னோர்கள்அப் பண்பறிந் திலையோ  
வசிஎ டுக்குமுன் பிறப்பதை மாற்றா  
மதியில் நெஞ்சமே வருதிஎன் னுடனே  
நிசிஎ டுக்கும்நல் சங்கவை ஈன்ற  
நித்தி லக்குவை நெறிப்பட ஓங்கிச்  
சசிஎ டுக்குநல் ஒற்றியூர்ச் செல்வத்  
தந்தை யார்அடிச் சரண்புக லாமே.  
  
  
  
  * * * *  
  
  * 16\. எழுசீர்- தொ.வே.முதற்பதிப்பு, இரண்டாம் பதிப்பு. எண்சீர்.ச.மு.க. ஆ.பா.  
  
இரண்டாம் திருமுறை / Second Thirumurai  
  
##  027\. சிவானந்தப் பத்து  
sivāṉantap pattu  
  
  
  
  
 திருவொற்றியூரும் திருத்தில்லையும்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** இச்சை உண்டெனக் குன்திரு மலர்த்தாள்   
எய்தும் வண்ணம்இங் கென்செய வல்லேன்  
கொச்சை நெஞ்சம்என் குறிப்பில்நில் லாது  
குதிப்பில் நின்றது மதிப்பின்இவ் வுலகில்  
பிச்சை உண்டெனிற் பிச்சரிற் சீறும்  
பேய ருண்மனை நாயென உழைத்தேன்  
செச்சை மேனிஎம் திருவொற்றி அரசே  
தில்லை ஓங்கிய சிவானந்தத் தேனே.  
  
**2.** ஐய நின்னுடை அன்பர்கள் எல்லாம்   
அழிவில் இன்பமுற் றருகிருக் கின்றார்  
வெய்ய நெஞ்சகப் பாவியேன் கொடிய  
வீண னேன்இங்கு வீழ்கதிக் கிடமாய்  
வைய வாழ்க்கையின் மயங்குகின் றனன்மேல்  
வருவ தோர்ந்திலன் வாழ்வடை வேனோ  
செய்ய வண்ணனே ஒற்றியம் பொருளே  
தில்லை ஓங்கிய சிவானந்தத் தேனே.  
  
**3.** மடிகொள் நெஞ்சினால் வள்ளல்உன் மலர்த்தாள்   
மறந்து வஞ்சக வாழ்க்கையை மதித்தேன்  
துடிகொள் நேர்இடை மடவியர்க் குருகிச்  
சுழல்கின் றேன்அருள் சுகம்பெறு வேனோ  
வடிகொள் வேல்கரத் தண்ணலை ஈன்ற  
வள்ள லேஎன வாழ்த்துகின் றவர்தம்  
செடிகள் நீக்கிய ஒற்றியம் பரனே  
தில்லை ஓங்கிய சிவானந்தத் தேனே.  
  
**4.** இருக்க வாவுற உலகெலாம் உய்ய   
எடுத்த சேவடிக் கெள்ளள வேனும்  
உருக்கம் ஒன்றிலேன் ஒதியினில் பெரியேன்  
ஒண்மை எய்துதல் வெண்மைமற் றன்றே  
தருக்க நின்றஎன் தன்மையை நினைக்கில்  
தமிய னேனுக்கே தலைநடுக் குறுங்காண்  
திருக்கண் மூன்றுடை ஒற்றிஎம் பொருளே  
தில்லை ஓங்கிய சிவானந்தத் தேனே.  
  
**5.** எண்பெ றாவினைக் கேதுசெய் உடலை   
எடுத்த நாள்முதல் இந்தநாள் வரைக்கும்  
நண்பு றாப்பவம் இயற்றினன் அல்லால்  
நன்மை என்பதோர் நாளினும் அறியேன்  
வண்பெ றாவெனக் குன்திரு அருளாம்  
வாழ்வு நேர்ந்திடும் வகைஎந்த வகையோ  
திண்பெ றாநிற்க அருள்ஒற்றி அமுதே  
தில்லை ஓங்கிய சிவானந்தத் தேனே.  
  
**6.** பேதை நெஞ்சினேன் செய்பிழை எல்லாம்   
பேசி னால்பெரும் பிணக்கினுக் கிடமாம்  
தாதை நீஅவை எண்ணலை எளியேன்  
தனக்கு நின்திருத் தண்அளி புரிவாய்  
கோதை நீக்கிய முனிவர்கள் காணக்  
கூத்து கந்தருள் குணப்பெருங் குன்றே  
தீதை நீக்கிய ஒற்றிஎம் பெருமான்  
தில்லை ஓங்கிய சிவானந்தத் தேனே.  
  
**7.** வஞ்ச நெஞ்சர்தம் சேர்க்கையைத் துறந்து   
வள்ளல் உன்திரு மலரடி ஏத்தி  
விஞ்சு நெஞ்சர்தம் அடித்துணைக் கேவல்  
விரும்பி நிற்கும்அப் பெரும்பயன் பெறவே  
தஞ்சம் என்றருள் நின்திருக் கோயில்  
சார்ந்து நின்றனன் தருதல்மற் றின்றோ  
செஞ்சொல் ஓங்கிய ஒற்றிஎம் பெருமான்  
தில்லை ஓங்கிய சிவானந்தத் தேனே.  
  
**8.** புல்ல னேன்புவி நடையிடை அலையும்   
புலைய நெஞ்சினால் பொருந்திடும் கொடிய  
அல்லல் என்பதற் கெல்லைஒன் றறியேன்  
அருந்து கின்றனன் விருந்தினன் ஆகி  
ஒல்லை உன்திருக் கோயில்முன் அடுத்தேன்  
உத்த மாஉன்தன் உள்ளம்இங் கறியேன்  
செல்லல் நீக்கிய ஒற்றியம் பொருளே  
தில்லை ஓங்கிய சிவானந்தத் தேனே.  
  
**9.** எளிய னேன்பிழை இயற்றிய எல்லாம்   
எண்ணி னுட்படா வேனும்மற் றவையை  
அளிய நல்லருள் ஈந்திடும் பொருட்டால்  
ஆய்தல் நன்றல ஆதலின் ஈண்டே  
களிய நெஞ்சமாம் கருங்கலைக் கரைத்துக்  
கருணை ஈகுதல் கடன்உனக் கையா  
தெளிய ஓங்கிய ஒற்றிஎன் அமுதே  
தில்லை ஓங்கிய சிவானந்தத் தேனே.  
  
**10.** வெறிபி டிக்கினும் மகன்தனைப் பெற்றோர்   
விடுத்தி டார்அந்த வெறியது தீரும்  
நெறிபி டித்துநின் றாய்வரென் அரசே  
நீயும் அப்படி நீசனேன் தனக்குப்  
பொறிபி டித்தநல் போதகம் அருளிப்  
புன்மை யாவையும் போக்கிடல் வேண்டும்  
செறிபி டித்தவான் பொழில்ஒற்றி அமுதே  
தில்லை ஓங்கிய சிவானந்தத் தேனே.  
  
  
  
இரண்டாம் திருமுறை / Second Thirumurai  
  
##  028\. சந்நிதி முறையீடு  
sanniti muṟaiyīṭu  
  
  
  
  
 திருவொற்றியூரும் திருத்தில்லையும்  
  
  
 கலி விருத்தம்  
  
  
 திருச்சிற்றம்பலம்  
  
**1.** ஒற்றி மேவிய உத்தம னேமணித்   
தெற்றி மேவிய தில்லையப் பாவிழி  
நெற்றி மேவிய நின்மல னேஉனைப்  
பற்றி மேவிய நெஞ்சம்உன் பாலதே.  
  
**2.** பாலின் நீற்றுப் பரஞ்சுட ரேமலர்க்   
காலின் ஈற்றுக் கதிபெற ஏழையேன்  
மாலின் ஈற்று மயக்கறல் என்றுகல்  
ஆலின் ஈற்றுப் பொருள்அருள் ஆதியே.  
  
**3.** ஆதி யேதில்லை அம்பலத் தாடல்செய்   
சோதி யேதிருத் தோணிபு ரத்தனே  
ஓதி யேதரும் ஒற்றியப் பாஇது  
நீதி யேஎனை நீமரு வாததே.  
  
**4.** வாதம் ஓதிய வஞ்சரைக் காணில்ஓர்   
காதம் ஓடும் கடியனை ஆள்வது  
நீத மோஅன்றி நேரும்அ நீதமோ  
ஓதம் ஓதொலி ஒற்றித்த லத்தனே.  
  
**5.** தலத்த னேதில்லைச் சங்கர னேதலைக்   
கலத்த னேநெற்றிக் கண்ணுடை யாளனே  
நலத்த னேஒற்றி நாயக னேஇந்த  
மலத்த னேனையும் வாழ்வித்தல் மாண்பதே.  
  
**6.** மாண்கொள் அம்பல மாணிக்க மேவிடம்   
ஊண்கொள் கண்டத்தெம் ஒற்றியப் பாஉன்தன்  
ஏண்கொள் சேவடி இன்புகழ் ஏத்திடாக்  
கோண்கொள் நெஞ்சக் கொடியனும் உய்வனே.  
  
**7.** உய்யும் வண்ணம்இங் குன்அருள் எய்தநான்   
செய்யும் வண்ணம்தெ ரிந்திலன் செல்வமே  
பெய்யும் வண்ணப்பெ ருமுகி லேபுரம்  
எய்யும் வண்ணம்எ ரித்தருள் எந்தையே.  
  
**8.** எந்தை யேதில்லை எம்இறை யேகுகன்   
தந்தை யேஒற்றித் தண்அமு தேஎன்தன்  
முந்தை ஏழ்பவ மூடம யக்கறச்  
சிந்தை ஏதம்தி ருந்தஅ ருள்வையே.  
  
**9.** திருந்த நான்மறைத் தில்லைச்சிற் றம்பலத்   
திருந்த ஞானஇ யல்ஒளி யேஒற்றிப்  
பொருந்த நின்றருள் புண்ணிய மேஇங்கு  
வருந்த என்தனை வைத்தத ழகதோ.  
  
**10.** வைத்த நின்அருள் வாழிய வாழிய   
மெய்த்த தில்லையின் மேவிய இன்பமே  
உய்த்த நல்அருள் ஒற்றியப் பாஎனைப்  
பொய்த்த சிந்தைவிட் டுன்தனைப் போற்றவே.  
  
**11.** போற்ற வைத்தனை புண்ணிய னேஎனைச்   
சாற்ற வைத்தனை நின்புகழ்த் தன்மையைத்  
தேற்ற வைத்தனை நெஞ்சைத்தெ ளிந்தன்பை  
ஊற்ற வைத்தனை உன்ஒற்றி மேவியே.  
  
  
  
  * * * *  
  
  * 30\. வஞ்சி விருத்தம். தொ. வே. 1.ச.மு.க. கலி விருத்தம். தொ.வே. 2. ஆ.பா.  
  
இரண்டாம் திருமுறை / Second Thirumurai  
  
##  029\. தவத்திறம் போற்றல்  
tavattiṟam pōṟṟal  
  
  
  
  
 திருவொற்றியூர்  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வில்வத் தொடும்பொன் கொன்றைஅணி வேணிப் பெருமான் ஒற்றிநகர்   
செல்வப் பெருமான் சிவபெருமான் தியாகப் பெருமான் திருஅழகைக்  
கல்வைப் புடைய மனம்களிக்கக் கண்கள் களிக்கக் கண்டுநின்றேன்  
இல்வைப் புடையேன் அம்மாநான் என்ன தவந்தான் செய்தேனோ.  
  
**2.** கூடும் படிமுன் திருமாலும் கோல மாகிப் புவி இடந்து   
தேடும் திருத்தாள் சிவபெருமான் தியாகப் பெருமான் திருப்பவனி  
நாடும் புகழ்சேர் ஒற்றிநகர் நாடிப் புகுந்து கண்டேனால்  
ஈடும் அகன்றேன் அம்மாநான் என்ன தவந்தான் செய்தேனோ.  
  
**3.** ஆர்க்கும் கடற்கண் அன்றெழுந்த ஆல காலம் அத்தனையும்   
சேர்க்கும் களத்தான் சிவபெருமான் தியாகப் பெருமான் திருநடத்தைக்  
கார்க்கண் பொழில்சூழ் ஒற்றியில்போய்க் கண்டேன் பிறவி கண்டிலனே  
யார்க்கென் றுரைப்பேன் அம்மாநான் என்ன தவந்தான் செய்தேனோ.  
  
**4.** உள்ளும் புறமும் நிறைந்தடியார் உள்ளம் மதுரித் தூறுகின்ற   
தெள்ளும் அமுதாம் சிவபெருமான் தியாகப் பெருமான் திருமுகத்தைக்  
கள்ளம் தவிர்க்கும் ஒற்றியில்போய்க் கண்டேன் பசியைக் கண்டிலனே  
எள்ளல் இகந்தேன் அம்மாநான் என்ன தவந்தான் செய்தேனோ.  
  
**5.** ஆவல் உடையார் உள்ளுடையார் அயன்மால் மகவான் ஆதியராம்   
தேவர் பெருமான் சிவபெருமான் தியாகப் பெருமான் திருவடிவைக்  
காவம் பொழில்சூழ் ஒற்றியில்போய்க் கண்டேன் கண்ட காட்சிதனை  
யாவர் பெறுவார் அம்மாநான் என்ன தவந்தான் செய்தேனோ.  
  
**6.** மறப்பை அகன்ற மனத்துரவோர் வாழ்த்த அவர்க்கு வான்கதியின்   
சிறப்பை அளிக்கும் சிவபெருமான் தியாகப் பெருமான் திருநடத்தைப்  
பிறப்பை அகற்றும் ஒற்றியில்போய்ப் பேரா னந்தம் பெறக்கண்டேன்  
இறப்பைத் தவிர்த்தேன் அம்மாநான் என்ன தவந்தான் செய்தேனோ.  
  
**7.** வில்லாம் படிப்பொன் மேருவினை விரைய வாங்கும் வெற்றியினான்   
செல்லாம் கருணைச் சிவபெருமான் தியாகப் பெருமான் திருகூத்தைக்  
கல்லாம் கொடிய மனம்கரையக் கண்டேன் பண்டு காணாத  
எல்லாம் கண்டேன் அம்மாநான் என்ன தவந்தான் செய்தேனோ.  
  
**8.** ஒல்லை எயில்மூன் றெரிகொளுவ உற்று நகைத்தோன் ஒற்றியுளான்   
தில்லை நகரான் சிவபெருமான் தியாகப் பெருமான் திருப்பவனி  
கல்லை அளியும் கனியாக்கக் கண்டேன் கொண்ட களிப்பினுக்கோர்  
எல்லை அறியேன் அம்மாநான் என்ன தவந்தான் செய்தேனோ.  
  
**9.** துன்னும் சோம சுந்தரனார் தூய மதுரை நகர்அளித்த   
தென்னர் பெருமான் சிவபெருமான் தியாகப் பெருமான் திருஅழகைப்  
பன்னும் ஒற்றி நகர்தன்னில் பார்த்தேன் வினைபோம் வழிபார்த்த  
என்னை மறந்தேன் அம்மாநான் என்ன தவந்தான் செய்தேனோ.  
  
**10.** முன்னம் காழி வள்ளலுக்கு முத்துச் சிவிகை குடையொடுபொன்   
சின்னம் அளித்தோன் சிவபெருமான் தியாகப் பெருமான் திருவடியைக்  
கன்னின் றுருகா நெஞ்சுருகக் கண்டேன் கண்ட காட்சிதனை  
என்என் றுரைப்பேன் அம்மாநான் என்ன தவந்தான் செய்தேனோ.  
  
  
  
இரண்டாம் திருமுறை / Second Thirumurai  
  
##  030\. நெஞ்சுறுத்த திருநேரிசை  
neñsuṟutta tirunērisai  
  
  
  
  
 திருவொற்றியூர்  
  
  
 நேரிசை வெண்பா  
  
  
 திருச்சிற்றம்பலம்  
  
**1.** பொன்னார் விடைக்கொடிஎம் புண்ணியனைப் புங்கவனை   
ஒன்னார் புரம்எரித்த உத்தமனை - மன்னாய  
அத்தனைநம் ஒற்றியூர் அப்பனைஎல் லாம்வல்ல  
சித்தனைநீ வாழ்த்துதிநெஞ் சே.  
  
**2.** நெஞ்சே உலக நெறிநின்று நீமயலால்   
அஞ்சேல்என் பின்வந் தருள்கண்டாய் - எஞ்சாத்  
தவக்கொழுந்தாம் சற்குணவர் தாழ்ந்தேத்தும் ஒற்றிச்  
சிவக்கொழுந்தை வாழ்த்துதும்நாம் சென்று.  
  
**3.** சென்றுசென்று நல்காத செல்வர்தலை வாயிலிலே   
நின்று நின்று வாடுகின்ற நெஞ்சமே - இன்றுதிரு  
ஒற்றியப்பன் தாண்மலரை உன்னுதியேல் காதலித்து  
மற்றிசைப்ப தெல்லாம் வரும்.  
  
**4.** வருநாள் உயிர்வாழும் மாண்பறியோம் நெஞ்சே   
ஒருநாளும் நீவேறொன் றுன்னேல் - திருநாளைப்  
போவான் தொழுமன்றில் புண்ணியனை ஒற்றியில்தாய்  
ஆவான் திருவடிஅல் லால்.  
  
**5.** அல்லாலம் உண்டமிடற் றாரமுதை அற்புதத்தைக்   
கல்லால நீழல்அமர் கற்பகத்தைச் - சொல்ஆர்ந்த  
விண்மணியை என்உயிரை மெய்ப்பொருளை ஒற்றியில்என்  
கண்மணியை நெஞ்சே கருது.  
  
**6.** கருதாயோ நெஞ்சே கதிகிடைக்க எங்கள்   
மருதா எழில்தில்லை மன்னா - எருதேறும்  
என்அருமைத் தெய்வதமே என்அருமைச் சற்குருவே  
என்அருமை அப்பாவே என்று.  
  
**7.** என்றும்உனக் காளாவேன் என்நெஞ்சே வன்நெஞ்சர்   
ஒன்றும் இடம் சென்றங் குழலாதே - நன்றுதரும்  
ஒற்றியப்பன் பொன்அடியை உன்னுகின்றோர் தம்பதத்தைப்  
பற்றிநிற்பை யாகில் பரிந்து.  
  
**8.** பரிந்துனக்குச் சொல்கின்றேன் பாவங்கள் எல்லாம்   
எரிந்துவிழ நாம்கதியில் ஏறத் - தெரிந்து  
விடையானை ஒற்றியூர் வித்தகனை மாதோர்  
புடையானை நெஞ்சமே போற்று.  
  
**9.** போற்றுதிஎன் நெஞ்சே புரம்நகையால் சுட்டவனை   
ஏற்றுகந்த பெம்மானை எம்மவனை - நீற்றொளிசேர்  
அவ்வண்ணத் தானை அணிபொழில்சூழ் ஒற்றியூர்ச்  
செவ்வண்ணத் தானைத் தெரிந்து.  
  
**10.** தெரிந்து நினக்கனந்தம் தெண்டன்இடு கின்றேன்   
விரிந்தநெஞ்சே ஒற்றியிடை மேவும் -பரிந்தநெற்றிக்  
கண்ணானை மாலயனும் காணப் படாதானை  
எண்ணாரை எண்ணாதே என்று.  
  
**11.** என்றென் றழுதாய் இலையேஎன் நெஞ்சமே   
ஒன்றென்று நின்ற உயர்வுடையான் - நன்றென்ற  
செம்மைத் தொழும்பர்தொழும் சீர்ஒற்றி யூர்அண்ணல்  
நம்மைத் தொழும்புகொள்ளும் நாள்.  
  
**12.** நாளாகு முன்எனது நன்நெஞ்சே ஒற்றியப்பன்   
தாளாகும் தாமரைப்பொன் தண்மலர்க்கே - ஆளாகும்  
தீர்த்தர் தமக்கடிமை செய்தவர்தம் சீர்ச்சமுகம்  
பார்த்துமகிழ் வாய்அதுவே பாங்கு.  
  
**13.** பாங்குடையார் மெய்யில் பலித்ததிரு நீறணியாத்   
தீங்குடையார் தீமனையில் செல்லாதே - ஓங்குடையாள்  
உற்றமர்ந்த பாகத்தெம் ஒற்றியப்பன் பொன்அருளைப்  
பெற்றமர்தி நெஞ்சே பெரிது.  
  
**14.** பெரியானை மாதர்ப் பிறைக்கண்ணி யானை   
அரியானை அங்கணனை ஆர்க்கும் - கரியானைத்  
தோலானைச் சீர்ஒற்றிச் சுண்ணவெண் நீற்றானை  
மேலானை நெஞ்சே விரும்பு.  
  
**15.** விரும்பித் திருமால் விலங்காய் நெடுநாள்   
அரும்பித் தளைந்துள் அயர்ந்தே - திரும்பிவிழி  
நீர்கொண்டும் காணாத நித்தன்ஒற்றி யூரன்அடிச்  
சீர்கொண்டு நெஞ்சே திகழ்.  
  
**16.** திகழ்கின்ற ஞானச் செழுஞ்சுடரை வானோர்   
புகழ்கின்ற தெய்வத்தைப் போதம் - நிகழ்கின்ற  
ஒற்றிக் கனியை உலகுடைய நாயகத்தை  
வெற்றித் துணையைநெஞ்சே வேண்டு.  
  
**17.** வேண்டாமை வேண்டுவது மேவாத் தவமுடையோர்   
தீண்டாமை யாததுநீ தீண்டாதே - ஈண்டாமை  
ஒன்றுவபோல் நெஞ்சேநீ ஒன்றிஒற்றி யூரன்பால்  
சென்றுதொழு கண்டாய் தினம்.  
  
**18.** தினந்தோறும் உள்ளுருகிச் சீர்பாடும் அன்பர்   
மனந்தோறும் ஓங்கும் மணியை - இனந்தோறும்  
வேதமலர் கின்ற வியன்பொழில்சூழ் ஒற்றிநகர்ப்  
போத மலரைநெஞ்சே போற்று.  
  
**19.** போற்றார் புரம்பொடித்த புண்ணியனை விண்ணவர்கள்   
ஆற்றாத நஞ்சமுண்ட ஆண்தகையைக் - கூற்றாவி  
கொள்ளும் கழற்கால் குருமணியை ஒற்றியிடம்  
கொள்ளும் பொருளைநெஞ்சே கூறு.  
  
**20.** கூறுமையாட் கீந்தருளும் கோமானைச் செஞ்சடையில்   
ஆறுமலர்க் கொன்றை அணிவோனைத் - தேறுமனம்  
உள்ளவர்கட் குள்ளபடி உள்ளவனை ஒற்றிஅமர்  
நள்ளவனை நெஞ்சமே நாடு.  
  
**21.** நாடும் சிவாய நமஎன்று நாடுகின்றோர்   
கூடும் தவநெறியில் கூடியே - நீடும்அன்பர்  
சித்தமனைத் தீபகமாம் சிற்பரனை ஒற்றியூர்  
உத்தமனை நெஞ்சமே ஓது.  
  
**22.** ஓதுநெறி ஒன்றுளதென் உள்ளமே ஓர்திஅது   
தீதுநெறி சேராச் சிவநெறியில் - போதுநெறி  
ஓதம் பிடிக்கும்வயல் ஒற்றியப்பன் தொண்டர்திருப்  
பாதம் பிடிக்கும் பயன்.  
  
**23.** பயன்அறியாய் நெஞ்சே பவஞ்சார்தி மாலோ   
டயன்அறியாச் சீருடைய அம்மான் - நயனறியார்  
உள்ளத் தடையான் உயர்ஒற்றி யூரவன்வாழ்  
உள்ளத் தவரை உறும்.  
  
**24.** தவராயி னும்தேவர் தாமாயி னும்மற்   
றெவரா யினும்நமக்கிங் கென்னாம் - கவராத  
நிந்தை அகன்றிடஎன் நெஞ்சமே ஒற்றியில்வாழ்  
எந்தை அடிவணங்கா ரேல்.  
  
**25.** ஏலக் குழலார் இடைக்கீழ்ப் படுங்கொடிய   
ஞாலக் கிடங்கரினை நம்பாதே - நீல  
மணிகண்டா என்றுவந்து வாழ்த்திநெஞ்சே நாளும்  
பணிகண்டாய் அன்னோன் பதம்.  
  
**26.** பதந்தருவான் செல்வப் பயன்தருவான் மன்னும்   
சதந்தருவான் யாவும் தருவான் - இதம்தரும்என்  
நெஞ்சம்என்கொல் வாடுகின்றாய் நின்மலா நின்அடியே  
தஞ்சமென்றால் ஒற்றியப்பன் தான்.  
  
  
  
இரண்டாம் திருமுறை / Second Thirumurai  
  
##  031\. சிகாமணி மாலை  
sikāmaṇi mālai  
  
  
  
  
 புள்ளிருக்குவேளூர்  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** வல்வினை யேனைஇவ் வாழ்க்கைக் கடல்நின்றும் வள்ளல்உன்தன்   
நல்வினை வாழ்க்கைக் கரைஏற்றி மெய்அருள் நல்குகண்டாய்  
கொல்வினை யானை உரித்தோய் வயித்திய நாதகுன்றாச்  
செல்வினை மேலவர் வாழ்வே அமரர் சிகாமணியே.  
  
**2.** பொய்யே புலம்பிப் புழுத்தலை நாயின் புறத்திலுற்றேன்   
மெய்யே உரைக்கும்நின் அன்பர்தம் சார்பை விரும்புகிலேன்  
பையேல் அரவனை யேன்பிழை நோக்கிப் பராமுகம்நீ  
செய்யேல் வயித்திய நாதா அமரர் சிகாமணியே.  
  
**3.** கல்லேன் மனக்கருங் கல்லேன் சிறிதும் கருத்தறியாப்   
பொல்லேன்பொய் வாஞ்சித்த புல்லேன் இரக்கம் பொறைசிறிதும்  
இல்லேன் எனினும்நின் பால்அன்றி மற்றை இடத்தில்சற்றும்  
செல்லேன் வயித்திய நாதா அமரர் சிகாமணியே.  
  
**4.** ஆர்ப்பார் கடல்நஞ் சமுதுசெய் தாய்நின் அடிக்கன்பின்றி   
வேர்ப்பார் தமக்கும் விருந்தளித் தாய்வெள்ளி வெற்பெடுத்த  
கார்ப்பாள னுக்கும் கருணைசெய் தாய்கடை யேன்துயரும்  
தீர்ப்பாய் வயித்திய நாதா அமரர் சிகாமணியே.  
  
**5.** நானே நினக்குப் பணிசெயல் வேண்டும்நின் நாண்மலர்த்தாள்   
தானே எனக்குத் துணைசெயல் வேண்டும் தயாநிதியே  
கோனே கரும்பின் சுவையேசெம் பாலொடு கூட்டுநறுந்  
தேனே வயித்திய நாதா அமரர் சிகாமணியே.  
  
**6.** மருவார் குழலியர் மையல் கடல்விழும் வஞ்சநெஞ்சால்   
வெருவா உயங்கும் அடியேன் பிணியை விலக்குகண்டாய்  
உருவாய் அருவும் ஒளியும் வெளியும்என் றோதநின்ற  
திருவார் வயித்திய நாதா அமரர் சிகாமணியே.  
  
**7.** தவநேய மாகும்நின் தாள்நேய மின்றித் தடமுலையார்   
அவநேய மேற்கொண் டலைகின்ற பேதைக் கருள்புரிவாய்  
நவநேய மாகி மனவாக் கிறந்த நடுஒளியாம்  
சிவனே வயித்திய நாதா அமரர் சிகாமணியே.  
  
**8.** ஐவாய் அரவில் துயில்கின்ற மாலும் அயனும்தங்கள்   
கைவாய் புதைத்துப் பணிகேட்க மேவும்முக் கண்அரசே  
பொய்வாய் விடாஇப் புலையேன் பிழையைப் பொறுத்தருள்நீ  
செய்வாய் வயித்திய நாதா அமரர் சிகாமணியே.  
  
**9.** புல்வாயின் முன்னர்ப் புலிப்போத் தெனஎன்முன் போந்துநின்ற   
கல்வாய் மனத்தரைக் கண்டஞ்சி னேனைக் கடைக்கணிப்பாய்  
அல்வாய் மணிமிடற் றாரமு தேஅருள் ஆன்றபெரும்  
செல்வா வயித்திய நாதா அமரர் சிகாமணியே.  
  
**10.** ஆர்த்தார் கடல்நஞ் சமுதுசெய் தாய்என்னை அன்பர்கள்பால்   
சேர்த்தாய்என் துன்பம் அனைத்தையும் தீர்த்துத் திருஅருட்கண்  
பார்த்தாய் பரம குருவாகி என்னுள் பரிந்தமர்ந்த  
தீர்த்தா வயித்திய நாதா அமரர் சிகாமணியே.  
  
**11.** அறத்தாயை ஓர்புடை கொண்டோர் புடைமண் அளந்தமுகில்   
நிறத்தாயை வைத்துல கெல்லாம் நடத்தும் நிருத்தஅண்டப்  
புறத்தாய்என் துன்பம் துடைத்தாண்டு மெய்அருட் போதந்தந்த  
திறத்தாய் வயித்திய நாதா அமரர் சிகாமணியே.  
  
**12.** அலைஓய் கடலில் சிவயோகம் மேவிய அந்தணர்தம்   
நிலைஓர் சிறிதும் அறியேன் எனக்குன் நிமலஅருள்  
மலைஓங்கு வாழ்க்கையும் வாய்க்குங் கொலோபொன் மலைஎன்கின்ற  
சிலையோய் வயித்திய நாதா அமரர் சிகாமணியே.  
  
**13.** ஊன்கொண்ட தேகத்தும் உள்ளத்தும் மேவி உறும்பிணியால்   
நான்கொண்ட துன்பம் தவிர்ப்பாய் வயித்திய நாதஎன்றே  
வான்கொண்ட நின்அருட் சீரேத்து கின்ற வகைஅறியேன்  
தேன்கொண்ட கொன்றைச் சடையாய் அமரர் சிகாமணியே.  
  
**14.** களிவே தனும்அந்தக் காலனும் என்னைக் கருதஒட்டா   
ஒளிவே தரத்திரு வுள்ளஞ்செய் வாய்அன்பர் உள்ளம்என்னும்  
தளிவே தனத்துறும் தற்பர மேஅருள் தண்ணமுதத்  
தெளிவே வயித்திய நாதா அமரர் சிகாமணியே.  
  
**15.** மால்விடை மேற்கொண்டு வந்தெளி யேனுடை வல்வினைக்கு   
மேல்விடை ஈந்திட வேண்டுங்கண் டாய்இது வேசமயம்  
நீல்விட முண்ட மிடற்றாய் வயித்திய நாதநின்பால்  
சேல்விடு வாட்கண் உமையொடும் தேவர் சிகாமணியே.  
  
  
  
இரண்டாம் திருமுறை / Second Thirumurai  
  
##  032\. கலி முறையீடு  
kali muṟaiyīṭu  
  
  
  
  
 கலி விருத்தம்  
  
  
 திருச்சிற்றம்பலம்  
  
**1.** பொய்விடு கின்றிலன் என்றெம் புண்ணியா   
கைவிடு கின்றியோ கடைய னேன்தனைப்  
பைவிடம் உடையவெம் பாம்பும் ஏற்றநீ  
பெய்விடம் அனையஎன் பிழைபொ றுக்கவே.  
  
**2.** பொறுக்கினும் அன்றிஎன் பொய்மை நோக்கியே   
வெறுக்கினும் நின்அலால் வேறு காண்கிலேன்  
மறுக்கினும் தொண்டரை வலிய ஆண்டுபின்  
சிறுக்கினும் பெருக்கமே செய்யும் செல்வமே.  
  
**3.** செல்லலும் சிறுமையும் சினமும் புல்லரைப்   
புல்லலும் கொண்டஎன் பொய்மை கண்டுநீ  
கொல்லலும் தகும்எனைக் கொன்றி டாதருள்  
மல்லலும் தகும்சடா மகுட வள்ளலே.  
  
**4.** வள்ளலே நின்அடி மலரை நண்ணிய   
உள்ளலேன் பொய்மையை உன்னி என்னையாட்  
கொள்ளலே இன்றெனில் கொடிய என்தனை  
எள்ளலே அன்றிமற் றென்செய் கிற்பனே.  
  
**5.** செய்யநன் றறிகிலாச் சிறிய னேன்தனைப்   
பொய்யன்என் றெண்ணிநீ புறம்பொ ழிப்பையேல்  
வையநின் றையவோ மயங்கல் அன்றியான்  
உய்யநின் றுணர்குவ தொன்றும் இல்லையே.  
  
  
 வேறு  
  
**6.** இல்லை என்ப திலாஅருள் வெள்ளமே   
தில்லை மன்றில் சிவபரஞ் சோதியே  
வல்லை யான்செயும் வஞ்சமெ லாம்பொறுத்  
தொல்லை இன்பம் உதவுதல் வேண்டுமே.  
  
  
 வேறு  
  
**7.** இல்லையே என்பதிங் கில்லை என்றருள்   
நல்லையே நீஅருள் நயந்து நல்கினால்  
கல்லையே அனையஎன் கன்ம நெஞ்சகம்  
ஒல்லையே வஞ்சம்விட் டுவக்கும் உண்மையே.  
  
**8.** உண்மையே அறிகிலா ஒதிய னேன்படும்   
எண்மையே கண்டும்உள் இரக்கம் வைத்திலை  
அண்மையே அம்பலத் தாடும் ஐயநீ  
வண்மையே அருட்பெரு வாரி அல்லையோ.  
  
**9.** அல்லலங் கடலிடை ஆழ்ந்த நாயினேன்   
சொல்லலங் கடல்விடைத் தோன்றல் நின்அருள்  
மல்லலங் கடலிடை மகிழ்ந்து மூழ்கினால்  
கல்அலங் கடல்மனம் கனிதல் மெய்மையே.  
  
**10.** மெய்மையே அறிகிலா வீண னேன்இவன்   
உய்மையே பெறஉனை உன்னி ஏத்திடாக்  
கைமையே அனையர்தம் கடையில் செல்லவும்  
பொய்மையே உரைக்கவும் புணர்த்த தென்கொலோ.  
  
**11.** என்னுடை வஞ்சக இயற்கை யாவையும்   
பொன்னுடை விடையினோய் பொறுத்துக் கொண்டுநின்  
தன்னுடை அன்பர்தம் சங்கம் சார்ந்துநான்  
நின்னுடைப் புகழ்தனை நிகழ்த்தச் செய்கவே.  
  
**12.** நிகழும்நின் திருவருள் நிலையைக் கொண்டவர்   
திகழும்நல் திருச்சபை அதனுட் சேர்க்கமுன்  
அகழுமால் ஏன்மாய் அளவும் செம்மலர்ப்  
புகழுமா றருளுக பொறுக்க பொய்மையே.  
  
  
  
இரண்டாம் திருமுறை / Second Thirumurai  
  
##  033\. எதிர்கொள் பத்து  
etirkoḷ pattu  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஆனந்தக் கூத்தனை அம்பலத் தானை   
அற்புதத் தேனைஎம் ஆதிப்பி ரானைத்  
தேனந்தக் கொன்றைஅம் செஞ்சடை யானைச்  
செங்கண்வி டையனை எங்கண்ம ணியை  
மோனந்தத் தார்பெறும் தானந்தத் தானை  
முத்தனை முத்தியின் வித்தனை முத்தை  
ஈனந்தக் காதெனை ஏன்றுகொண் டானை  
இன்றைஇ ரவில்எ திர்ந்துகொள் வேனே.  
  
**2.** அடுத்தவர்க் கெல்லாம்அ ருள்புரி வானை   
அம்பலக் கூத்தனை எம்பெரு மானைத்  
தடுத்தெமை ஆண்டுகொண் டன்பளித் தானைச்  
சங்கரன் தன்னைஎன் தந்தையைத் தாயைக்  
கடுத்ததும் பும்மணி கண்டத்தி னானைக்  
கண்ணுத லானைஎம் கண்ணக லானை  
எடுத்தெனைத் துன்பம்விட் டேறவைத் தானை  
இன்றைஇ ரவில்எ திர்ந்துகொள் வேனே.  
  
**3.** மாலயன் தேடியும் காணாம லையை   
வந்தனை செய்பவர் கண்டம ருந்தை  
ஆலம்அ முதின்அ ருந்தல்செய் தானை  
ஆதியை ஆதியோ டந்தமி லானைக்  
காலன்வ ருந்திவி ழவுதைத் தானைக்  
கருணைக்க டலைஎன் கண்ணனை யானை  
ஏலம ணிகுழ லாள்இடத் தானை  
இன்றைஇ ரவில்எ திர்ந்துகொள் வேனே.  
  
**4.** சுந்தரர்க் காகமுன் தூதுசென் றானைத்   
தூயனை யாவரும் சொல்லரி யானைப்  
பந்தம்அ றுக்கும்ப ராபரன் தன்னைப்  
பத்தர்உ ளங்கொள்ப ரஞ்சுட ரானை  
மந்தர வெற்பின்ம கிழ்ந்தமர்ந் தானை  
வானவர் எல்லாம்வ ணங்கநின் றானை  
எந்தமை ஆண்டுநல் இன்பளித் தானை  
இன்றைஇ ரவில்எ திர்ந்துகொள் வேனே.  
  
**5.** அன்பர்கள் வேண்டும்அ வைஅளிப் பானை   
அம்பலத் தேநடம் ஆடுகின் றானை  
வன்பர்கள் நெஞ்சில்ம ருவல்இல் லானை  
வானவர் கோனைஎம் வாழ்முத லானைத்  
துன்பம் தவிர்த்துச்சு கங்கொடுப் பானைச்  
சோதியைச் சோதியுள் சோதியை நாளும்  
என்பணி கொண்டெனை ஏன்றுகொண் டானை  
இன்றைஇ ரவில்எ திர்ந்துகொள் வேனே.  
  
**6.** கண்ணுத லானைஎன் கண்ணமர்ந் தானைக்   
கருணாநி தியைக்க றைமிடற் றானை  
ஒண்ணுத லாள்உமை வாழ்இடத் தானை  
ஒருவனை ஒப்பிலா உத்தமன் தன்னை  
நண்ணுதல் யார்க்கும்அ ருமையி னானை  
நாதனை எல்லார்க்கும் நல்லவன் தன்னை  
எண்ணுதல் செய்தெனக் கின்பளித் தானை  
இன்றைஇ ரவில்எ திர்ந்துகொள் வேனே.  
  
**7.** வெள்விடை மேல்வரும் வீறுடை யானை   
வேதமு டிவினில் வீற்றிருந் தானைக்  
கள்விரை யார்மலர்க் கொன்றையி னானைக்  
கற்பகந் தன்னைமுக் கண்கொள்க ரும்பை  
உள்வினை நீக்கிஎன் உள்ளமர்ந் தானை  
உலகுடை யானைஎன் உற்றது ணையை  
எள்வினை ஒன்றும்இ லாதவன் தன்னை  
இன்றைஇ ரவில்எ திர்ந்துகொள் வேனே.  
  
**8.** பெண்ணமர் பாகனைப் பேரரு ளோனைப்   
பெரியவர்க் கெல்லாம்பெ ரியவன் தன்னைக்  
கண்ணமர் நெற்றிக் கடவுள்பி ரானைக்  
கண்ணனை ஆண்டமுக் கண்ணனை எங்கள்  
பண்ணமர் பாடல்ப ரிசளித் தானைப்  
பார்முதல் அண்டம்ப டைத்தளிப் பானை  
எண்அம ராதஎ ழிலுடை யானை  
இன்றைஇ ரவில்எ திர்ந்துகொள் வேனே.  
  
**9.** வளங்கொளும் தில்லைப்பொன் மன்றுடை யானை   
வானவர் சென்னியின் மாணிக்கம் தன்னைக்  
களங்கம்இ லாதக ருத்துடை யானைக்  
கற்பனை முற்றும்க டந்துநின் றானை  
உளங்கொளும் என்தன்உ யிர்த்துணை யானை  
உண்மையை எல்லாம்உ டையவன் தன்னை  
இளம்பிறை சூடிய செஞ்சடை யானை  
இன்றைஇ ரவில்எ திர்ந்துகொள் வேனே.  
  
**10.** குற்றமெல் லாம்குண மாகக்கொள் வானைக்   
கூத்துடை யானைப்பெண் கூறுடை யானை  
மற்றவர் யார்க்கும்அ ரியவன் தன்னை  
வந்திப்ப வர்க்குமி கஎளி யானைப்  
பெற்றம தேறும்பெ ரியபி ரானைப்  
பிறைமுடி யோனைப்பெம் மானைஎம் மானை  
எற்றிஎன் துன்பம்எ லாம்ஒழித் தானை  
இன்றைஇ ரவில்எ திர்ந்துகொள் வேனே.  
  
  
  
இரண்டாம் திருமுறை / Second Thirumurai  
  
##  034\. நெஞ்சொடு நேர்தல்  
neñsoṭu nērtal  
  
  
  
  
 கோயில்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** அணிகொள் கோவணக் கந்தையே நமக்கிங்   
கடுத்த ஆடைஎன் றறிமட நெஞ்சே  
கணிகொள் மாமணிக் கலன்கள்நம் கடவுள்  
கண்ணுண் மாமணிக் கண்டிகை கண்டாய்  
பிணிகொள் வன்பவம் நீக்கும்வெண்ணீறே  
பெருமைச் சாந்தமாம் பிறங்கொளி மன்றில்  
திணிகொள் சங்கர சிவசிவ என்று  
சென்று வாழ்த்தலே செய்தொழி லாமே.  
  
**2.** செய்த நன்றிமேல் தீங்கிழைப் பாரில்   
திருப்பும் என்தனைக் திருப்புகின் றனைநீ  
பெய்த பாலினைக் கமரிடைக் கவிழ்க்கும்  
பேதை யாதலில் பிறழ்ந்தனை உனைநான்  
வைத போதினும் வாழ்த்தென நினைத்து  
மறுத்து நீக்கிஅவ் வழிநடக் கின்றாய்  
கொய்த கோட்டினை நட்டனை வளர்ப்பாய்  
கொடிய நெஞ்சமே மடியகிற் றிலையே.  
  
**3.** இலைஎ னாதணு வளவும்ஒன் றீய   
எண்ணு கின்றிலை என்பெறு வாயோ  
கொலைஇ னாதென அறிந்திலை நெஞ்சே  
கொல்லு கின்றஅக் கூற்றினும் கொடியாய்  
தலையின் மாலைதாழ் சடையுடைப் பெருமான்  
தாள்நி னைந்திலை ஊண்நினைந் துலகில்  
புலையி னார்கள்பால் போதியோ வீணில்  
போகப் போகஇப் போக்கினில் அழிந்தே.  
  
**4.** அழிந்த வாழ்க்கையின் அவலமிங் கனைத்தும்   
ஐயம் இன்றிநீ அறிந்தனை நெஞ்சே  
கழிந்த எச்சிலை விழைந்திடு வார்போல்  
கலந்து மீட்டுநீ கலங்குகின் றனையே  
மொழிந்த முன்னையோர் பெறும்சிவ கதிக்கே  
முன்னு றாவகை என்னுறும் உன்னால்  
இழிந்த நாயினும் கடையனாய் நின்றேன்  
என்செய் வேன்உனை ஏன்அடுத் தேனே.  
  
**5.** தேன்நெய் ஆடிய செஞ்சடைக் கனியைத்   
தேனை மெய்அருள் திருவினை அடியர்  
ஊனை நெக்கிட உருக்கிய ஒளியை  
உள்ளத் தோங்கிய உவப்பினை மூவர்  
கோனை ஆனந்தக் கொழுங்கடல் அமுதைக்  
கோம ளத்தினைக் குன்றவில் லியைஎம்  
மானை அம்பல வாணனை நினையாய்  
வஞ்ச நெஞ்சமே மாய்ந்திலை இனுமே.  
  
**6.** இன்னும் எங்ஙனம் ஏகுகின் றனையோ   
ஏழை நெஞ்சமே இங்குமங் குந்தான்  
முன்னை நாம்பிறந் துழன்றஅத் துயரை  
முன்னில் என்குலை முறுக்குகின் றனகாண்  
என்னை நீஎனக் குறுதுணை அந்தோ  
என்சொல் ஏற்றிலை எழில்கொளும் பொதுவில்  
மன்னு நம்முடை வள்ளலை நினனத்தால்  
மற்று நாம்பிற வாவகை வருமே.  
  
**7.** பிறந்து முன்னர்இவ் வுலகினாம் பெண்டு   
பிள்ளை ஆதிய பெருந்தொடக் குழந்தே  
இறந்து வீழ்கதி இடைவிழுந் துழன்றே  
இருந்த சேடத்தின் இத்தனை எல்லாம்  
மறந்து விட்டனை நெஞ்சமே நீதான்  
மதியி லாய்அது மறந்திலன் எளியேன்  
துறந்து நாம்பெறும் சுகத்தினை அடையச்  
சொல்லும் வண்ணம்நீ தொடங்கிடில் நன்றே.  
  
**8.** நன்று செய்வதற் குடன்படு வாயேல்   
நல்ல நெஞ்சமே வல்லஇவ் வண்ணம்  
இன்று செய்திநீ நாளைஎன் பாயேல்  
இன்றி ருந்தவர் நாளைநின் றிலரே  
ஒன்று கேண்மதி சுகர்முதல் முனிவோர்  
உக்க அக்கணம் சிக்கெனத் துறந்தார்  
அன்று முன்னரே கடந்தனர் அன்றி  
அதற்கு முன்னரே அகன்றனர் அன்றே.  
  
**9.** அன்றி னேர்கிலை நம்முடைப் பெருமான்   
அஞ்செ ழுத்தையும் அடிக்கடி மறந்தாய்  
ஒன்றி மேற்கதி உறவகை அந்தோ  
உணர்கி லாய்வயிற் றூண்பொருட் டயலோர்  
முன்றில் காத்தனை அவ்வள வேனும்  
முயன்று காத்திலை முன்னவன் கோயில்  
துன்றி நின்றநல் தொண்டர்தம் தொழும்பு  
தொடங்கு வானவர் தூயமுன் றிலையே.  
  
**10.** தூய நெஞ்சமே சுகம்பெற வேண்டில்   
சொல்லு வாம்அது சொல்லள வன்றால்  
காய மாயமாம் கான்செறிந் துலவும்  
கள்வர் ஐவரைக் கைவிடுத் ததன்மேல்  
பாய ஆணவப் பகைகெட முருக்கிப்  
பகல்இ ராஇலாப் பாங்கரின் நின்றே  
ஆய வானந்தக் கூத்துடைப் பரமா  
காய சோதிகண் டமருதல் அணியே.  
  
  
  
இரண்டாம் திருமுறை / Second Thirumurai  
  
##  035\. நெஞ்சறை கூவல்  
neñsaṟai kūval  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** கண்கள் மூன்றினார் கறைமணி மிடற்றார்   
கங்கை நாயகர் மங்கைபங் குடையார்  
பண்கள் நீடிய பாடலார் மன்றில்  
பாத நீடிய பங்கயப் பதத்தார்  
ஒண்கண் மாதரார் நடம்பயில் ஒற்றி  
யூர்அ மர்ந்துவாழ் வுற்றவர்க் கேநம்  
மண்கொண் மாலைபோம் வண்ணம்நல் தமிழ்ப்பூ  
மாலை சூட்டுதும் வருதிஎன் மனனே.  
  
**2.** கரிய மாலன்று கரியமா வாகிக்   
கலங்க நின்றபொன் கழல்புனை பதத்தார்  
பெரிய அண்டங்கள் யாவையும் படைத்தும்  
பித்தர் என்னும்அப் பேர்தனை அகலார்  
உரிய சீர்கொளும் ஒற்றியூர் அமர்ந்தார்  
உம்பர் நாயகர் தம்புயம் புனைய  
வரிய கன்றநன் மலர்கொடு தெரிந்து  
மாலை சூட்டுதும் வருதிஎன் மனனே.  
  
**3.** திருவின் நாயகன் கைப்படை பெறுவான்   
திருக்கண் சாத்திய திருமலர்ப் பதத்தார்  
கருவின் நின்றஎம் போல்பவர் தம்மைக்  
காத்த ளிப்பதே கடன்எனக் கொண்டார்  
உருவின் நின்றவர் அருஎன நின்றோர்  
ஒற்றி யூரிடை உற்றனர் அவர்க்கு  
மருவின் நின்றநன் மணங்கொளும் மலர்ப்பூ  
மாலை சூட்டுதும் வருதிஎன் மனனே.  
  
**4.** கரும்பைந் நாகணைக் கடவுள்நான் முகன்வான்   
கடவுள் ஆதியர் கலகங்கள் தவிர்ப்பான்  
துரும்பை நாட்டிஓர் விஞ்சையன் போலத்  
தோன்றி நின்றவர் துரிசறுத் திட்டோன்  
தரும்பைம் பூம்பொழில் ஒற்றியூர் இடத்துத்  
தலங்கொண் டார்அவர் தமக்குநாம் மகிழ்ந்து  
வரும்பைஞ் சீர்த்தமிழ் மாலையோ டணிபூ  
மாலை சூட்டுதும் வருதிஎன் மனனே.  
  
**5.** வதன நான்குடை மலரவன் சிரத்தை   
வாங்கி ஓர்கையில் வைத்தநம் பெருமான்  
நிதன24 நெஞ்சகர்க் கருள்தரும் கருணா  
நிதிய மாகிய நின்மலப் பெருமான்  
சுதன மங்கையர் நடம்செயும் ஒற்றித்  
தூய னால்அவர் துணைத்திருத் தோட்கு  
மதன இன்தமிழ் மாலையோ டணுபூ  
மாலை சூட்டுதும் வருதிஎன் மனனே.  
  
**6.** கஞ்சன் அங்கொரு விஞ்சனம் ஆகிக்   
காலில் போந்துமுன் காணரு முடியார்  
அஞ்ச னம்கொளும் நெடுங்கணாள் எங்கள்  
அம்மை காணநின் றாடிய பதத்தார்  
செஞ்சொன் மாதவர் புகழ்திரு வொற்றித்  
தேவர் காண்அவர் திருமுடிக் காட்ட  
மஞ்ச னங்கொடு வருதும்என் மொழியை  
மறாது நீஉடன் வருதிஎன் மனனே.  
  
**7.** சூழு மாலயன் பெண்ணுரு எடுத்துத்   
தொழும்பு செய்திடத் தோன்றிநின் றவனைப்  
போழும் வண்ணமே வடுகனுக் கருளும்  
பூத நாதர்நற் பூரணா னந்தர்  
தாழும் தன்மையோர் உயர்வுறச் செய்யும்  
தகையர் ஒற்றியூர்த் தலத்தினர் அவர்தாம்  
வாழும் கோயிற்குத் திருவல கிடுவோம்  
மகிழ்வு கொண்டுடன் வருதிஎன் மனனே.  
  
**8.** விதியும் மாலுமுன் வேறுரு எடுத்து   
மேலும் கீழுமாய் விரும்புற நின்றோர்  
நதியும் கொன்றையும் நாகமும் பிறையும்  
நண்ணி ஓங்கிய புண்ணியச் சடையார்  
பதியு நாமங்கள் அனந்தமுற் றுடையார்  
பணைகொள் ஒற்றியூர்ப் பரமர்கா ணவர்தாம்  
வதியும் கோயிற்குத் திருவிளக் கிடுவோம்  
வாழ்க நீஉடன் வருதிஎன் மனனே.  
  
**9.** குளங்கொள் கண்ணினார் குற்றமே செயினும்   
குணமென் றேஅதைக் கொண்டருள் புரிவோர்  
உளங்கொள் அன்பர்தம் உள்ளகத் திருப்போர்  
ஒற்றி யூரிடம் பற்றிய புனிதர்  
களங்கொள் கண்டரெண் தோளர்கங் காளர்  
கல்லை வில்எனக் கண்டவர் அவர்தம்  
வளங்கொள் கோயிற்குத் திருமெழுக் கிடுவோம்  
வாழ்க நீஉடன் வருதிஎன் மனனே.  
  
**10.** பணிகொள் மார்பினர் பாகன மொழியாள்   
பாகர் காலனைப் பாற்றிய பதத்தார்  
திணிகொள் வன்மத மலைஉரி போர்த்தோர்  
தேவர் நாயகர் திங்களம் சடையார்  
அணிகொள் ஒற்றியூர் அமர்ந்திடும் தியாகர்  
அழகர் அங்கவர் அமைந்துவீற்றிருக்கும்  
மணிகொள் கோயிற்குத் திருப்பணி செய்தும்  
வாழ்க நீஉடன் வருதிஎன் மனனே.  
  
  
  
  * * * *  
  
  * 24\. நிதன - உருகுகின்ற ச.மு.க.பற்றின் திறம் பகர்தல்  
  
இரண்டாம் திருமுறை / Second Thirumurai  
  
##  036\. நெஞ்சைத் தேற்றல்  
neñsait tēṟṟal  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** சென்று வஞ்சர்தம் புறங்கடை நின்று   
திகைக்க எண்ணும்என் திறன்இலா நெஞ்சே  
ஒன்றும் அஞ்சலை என்னுடன் கூடி  
ஒற்றி யூர்க்கின்று வருதியேல் அங்கு  
மன்றுள் மேவிய வள்ளலார் மகிழ்ந்து  
வாழ்கின் றார்அவர் மலரடி வணங்கி  
நன்று வேண்டிய யாவையும் வாங்கி  
நல்கு வேன்எனை நம்புதி மிகவே.  
  
**2.** தீது வேண்டிய சிறியர்தம் மனையில்   
சென்று நின்றுநீ திகைத்திடல் நெஞ்சே  
யாது வேண்டுதி வருதிஎன் னுடனே  
யாணர் மேவிய ஒற்றியூர் அகத்து  
மாது வேண்டிய நடனநா யகனார்  
வள்ள லார்அங்கு வாழ்கின்றார் கண்டாய்  
ஈது வேண்டிய தென்னுமுன் அளிப்பார்  
ஏற்று வாங்கிநான் ஈகுவன் உனக்கே.  
  
**3.** இரக்கின் றோர்களுக் கில்லைஎன் னார்பால்   
இரத்தல் ஈதலாம் எனல்உணர்ந் திலையோ  
கரக்கின் றோர்களைக் கனவினும் நினையேல்  
கருதி வந்தவர் கடியவர் எனினும்  
புரக்கின் றோர்மலர்ப் புரிசடை உடையார்  
பூத நாயகர் பொன்மலைச் சிலையார்  
உரக்குன் றோர்திரு வொற்றியூர்க் கேகி  
உன்னி ஏற்குதும் உறுதிஎன் நெஞ்சே.  
  
**4.** கல்லின் நெஞ்சர்பால் கலங்கல்என் நெஞ்சே   
கருதி வேண்டிய தியாதது கேண்மோ  
சொல்லின் ஓங்கிய சுந்தரப் பெருமான்  
சோலைசூழ் ஒற்றித் தொன்னகர்ப் பெருமான்  
அல்லின் ஓங்கிய கண்டத்தெம் பெருமான்  
அயனும் மாலும்நின் றறிவரும் பெருமான்  
வல்லை ஈகுவான் ஈகுவ தெல்லாம்  
வாங்கி ஈகுவேன் வருதிஎன் னுடனே.  
  
**5.** இலவு காக்கின்ற கிள்ளைபோல் உழன்றாய்   
என்னை நின்மதி ஏழைநீ நெஞ்சே  
பலவு வாழைமாக் கனிகனிந் திழியும்  
பணைகொள் ஒற்றியூர்க் கென்னுடன் வருதி  
நிலவு வெண்மதிச் சடையுடை அழகர்  
நிறைய மேனியில் நிகழ்ந்தநீற் றழகர்  
குலவு கின்றனர் வேண்டிய எல்லாம்  
கொடுப்பர் வாங்கிநான் கொடுப்பன்உன் தனக்கே.  
  
**6.** மன்னு ருத்திரர் வாழ்வைவேண் டினையோ   
மால வன்பெறும் வாழ்வுவேண் டினையோ  
அன்ன ஊர்திபோல் ஆகவேண் டினையோ  
அமையும் இந்திரன் ஆகவேண் டினையோ  
என்ன வேண்டினும் தடையிலை நெஞ்சே  
இன்று வாங்கிநான் ஈகுவன் உனக்கே  
வன்னி அஞ்சடை எம்பிரான் ஒற்றி  
வளங்கொள் ஊரிடை வருதிஎன் னுடனே.  
  
**7.** மறப்பி லாச்சிவ யோகம்வேண் டுகினும்   
வழுத்த ரும்பெரு வாழ்வுவேண் டுகினும்  
இறப்பி லாதின்னும் இருக்கவேண் டுகினும்  
யாது வேண்டினும் ஈகுவன் உனக்கே  
பிறப்பி லான்எங்கள் பரசிவ பெருமான்  
பித்தன் என்றுநீ பெயர்ந்திடல் நெஞ்சே  
வறப்பி லான்அருட் கடல்அவன் அமர்ந்து  
வாழும் ஒற்றியின் வருதிஎன் னுடனே.  
  
**8.** காலம் செல்கின்ற தறிந்திலை போலும்   
காலன் வந்திடில் காரியம் இலைகாண்  
நீலம் செல்கின்ற மிடற்றினார் கரத்தில்  
நிமிர்ந்த வெண்நெருப் பேந்திய நிமலர்  
ஏலம் செல்கின்ற குழலிஓர் புடையார்  
இருக்கும் ஒற்றியூர்க் கென்னுடன் வருதி  
ஞாலம் செல்கின்ற துயர்கெட வரங்கள்  
நல்கு வார்அவை நல்குவன் உனக்கே.  
  
**9.** சென்று நீபுகும் வழியெலாம் உன்னைத்   
தேட என்வசம் அல்லஎன் நெஞ்சே  
இன்ற ரைக்கணம் எங்கும்நேர்ந் தோடா  
தியல்கொள் ஒற்றியூர்க் கென்னுடன் வருதி  
அன்று வானவர் உயிர்பெற நஞ்சம்  
அருந்தி நின்றஎம் அண்ணலார் இடத்தே  
நின்று வேண்டிய யாவையும் உனக்கு  
நிகழ வாங்கிநான் ஈகுவன் அன்றே.  
  
**10.** கெடுக்கும் வண்ணமே பலர்உனக் குறுதி   
கிளத்து வார்அவர் கெடுமொழி கேளேல்  
அடுக்கும் வண்ணமே சொல்கின்றேன் எனைநீ  
அம்மை இம்மையும் அகன்றிடா மையினால்  
தடுக்கும் வண்ணமே செய்திடேல் ஒற்றித்  
தலத்தி னுக்கின்றென் றன்னுடன் வருதி  
மடுக்கும் வண்ணமே வேண்டிய எல்லாம்  
வாங்கி ஈகுவன் வாழ்திஎன் நெஞ்சே.  
  
  
  
  * * * *  
  
  * 23\. ஈண்டு மேற்கொண்ட குறட்பா.இரத்தலும் ஈதலே போலும் கரத்தல்கனவிலும் தேற்றாதார் மாட்டு. 1054 (106 - இரவு - 4)  
  
இரண்டாம் திருமுறை / Second Thirumurai  
  
##  037\. நெஞ்சறிவுறூஉ  
neñsaṟivuṟūu  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** என்ன தன்றுகாண் வாழ்க்கையுட் சார்ந்த   
இன்ப துன்பங்கள் இருவினைப் பயனால்  
மன்னும் மும்மல மடஞ்செறி மனனே  
வாழ்தி யோஇங்கு வல்வினைக் கிடமாய்  
உன்ன நல்அமு தாம்சிவ பெருமான்  
உற்று வாழ்ந்திடும் ஒற்றியூர்க் கின்றே  
இன்னல் அற்றிடச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**2.** துன்ப வாழ்வினைச் சுகம்என மனனே   
சூழ்ந்து மாயையுள் ஆழ்ந்துநிற் கின்றாய்  
வன்ப தாகிய நீயும்என் னுடனே  
வருதி யோஅன்றி நிற்றியோ அறியேன்  
ஒன்ப தாகிய உருவுடைப் பெருமான்  
ஒருவன் வாழ்கின்ற ஒற்றியூர்க் கின்றே  
இன்ப வாழ்வுறச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**3.** ஆட்டு கின்றதற் காகஅம் பலத்துள்   
ஆடு கின்றசே வடிமலர் நினையாய்  
வாட்டு கின்றனை வல்வினை மனனே  
வாழ்ந்து நீசுக மாய்இரு கண்டாய்  
கூட்டு கின்றநம் பரசிவன் மகிழ்வில்  
குலவும் ஒற்றியூர்க் கோயில்சூழ்ந் தின்பம்  
ஈட்டு கின்றதற் கேகின்றேன் உனக்கும்  
இயம்பி னேன்பழி இல்லைஎன் மீதே.  
  
**4.** வஞ்ச வாழ்க்கையை விடுத்தனன் நீயே   
வாரிக் கொண்டிங்கு வாழ்ந்திரு மனனே  
நஞ்சம் ஆயினும் உண்குவை நீதான்  
நானும் அங்கதை நயப்பது நன்றோ  
தஞ்சம் என்றவர்க் கருள்தரும் பெருமான்  
தங்கும் ஒற்றியூர்த் தலத்தினுக் கின்றே  
எஞ்சல் இன்றிநான் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**5.** உண்மை ஓதினும் ஓர்ந்திலை மனனே   
உப்பி லிக்குவந் துண்ணுகின் றவர்போல்  
வெண்மை வாழ்க்கையின் நுகர்வினை விரும்பி  
வெளுக்கின் றாய்உனை வெறுப்பதில் என்னே  
தண்மை மேவிய சடையுடைப் பெருமான்  
சார்ந்த ஒற்றியந் தலத்தினுக் கின்றே  
எண்மை நீங்கிடச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**6.** நீடும் ஐம்பொறி நெறிநடந் துலக   
நெறியில் கூடிநீ நினைப்பொடு மறப்பும்  
நாடும் மாயையில் கிடந்துழைக் கின்றாய்  
நன்று நின்செயல் நின்றிடு மனனே  
ஆடும் அம்பலக் கூத்தன்எம் பெருமான்  
அமர்ந்த ஒற்றியூர் ஆலயத் தின்றே  
ஈடு நீங்கிடச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**7.** கூறும் ஓர்கணத் தெண்ணுறும் நினைவு   
கோடி கோடியாய்க் கொண்டதை மறந்து  
மாறு மாயையால் மயங்கிய மனனே  
வருதி அன்றெனில் நிற்றிஇவ் வளவில்  
ஆறு மேவிய வேணிஎம் பெருமான்  
அமர்ந்த ஒற்றியூர் ஆலயம் அதன்பால்  
ஈறில் இன்புறச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**8.** யாது கண்டனை அதனிடத் தெல்லாம்   
அணைகின் றாய்அவ மாகநிற் கீந்த  
போது போக்கினை யேஇனி மனனே  
போதி போதிநீ போம்வழி எல்லாம்  
கோது நீக்கிநல் அருள்தரும் பெருமான்  
குலவும் ஒற்றியூர்க் கோயிலுக் கின்றே  
ஏதம் ஓடநான் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**9.** விச்சை வேண்டினை வினையுடை மனனே   
மேலை நாள்பட்ட வேதனை அறியாய்  
துச்சை நீபடும் துயர்உனக் கல்லால்  
சொல்லி றந்தநல் சுகம்பலித் திடுமோ  
பிச்சை எம்பெரு மான்என நினையேல்  
பிறங்கும் ஒற்றியம் பெருந்தகை அவன்பால்  
இச்சை கொண்டுநான் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
**10.** தூக்கம் உற்றிடும் சோம்புடை மனனே   
சொல்வ தென்னைஓர் சுகம்இது என்றே  
ஆக்கம் உற்றுநான் வாழநீ நரகில்  
ஆழ நேர்ந்திடும் அன்றுகண் டறிகாண்  
நீக்கம் உற்றிடா நின்மலன் அமர்ந்து  
நிகழும் ஒற்றியூர் நியமத்திற் கின்றே  
ஏக்கம் அற்றிடச் செல்கின்றேன் உனக்கும்  
இயம்பி னேன்பழி இல்லைஎன் மீதே.  
  
  
  
இரண்டாம் திருமுறை / Second Thirumurai  
  
##  038\. நெடுமொழி வஞ்சி  
neṭumoḻi vañsi  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வார்க்கொண் மங்கையர் முலைமலைக் கேற்றி   
மறித்தும் அங்கவர் மடுவினில் தள்ளப்  
பார்க்கின் றாய்எனைக் கெடுப்பதில் உனக்குப்  
பாவ மேஅலால் பலன்சிறி துளதோ  
ஈர்க்கின் றாய்கடுங் காமமாம் புலையா  
இன்று சென்றுநான் ஏர்பெறும் ஒற்றி  
ஊர்க்குள் மேவிய சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**2.** கொடிய மாதர்கள் இடையுறும் நரகக்   
குழியில் என்தனைக் கொண்டுசென் றழுத்திக்  
கடிய வஞ்சனை யால்எனைக் கலக்கம்  
கண்ட பாவியே காமவேட் டுவனே  
இடிய நெஞ்சகம் இடர்உழந் திருந்தேன்  
இன்னும் என்னைநீ ஏன்இழுக் கின்றாய்  
ஒடிவில் ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**3.** பேதை மாதர்தம் மருங்கிடை ஆழ்ந்த   
பிலத்தில் என்தனைப் பிடித்தழ வீழ்த்தி  
வாதை உற்றிட வைத்தனை ஐயோ  
மதியில் காமமாம் வஞ்சக முறியா  
ஏதம் நீத்தருள் அடியர்தம் சார்வால்  
எழுகின் றேன்எனை இன்னும்நீ இழுக்கில்  
ஓதும் ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**4.** கோவம் என்னும்ஓர் கொலைப்புலைத் தலைமைக்   
கொடிய னேஎனைக் கூடிநீ நின்ற  
பாவ வன்மையால் பகைஅடுத் துயிர்மேல்  
பரிவி லாமலே பயன்இழந் தனன்காண்  
சாவ நீயில தேல்எனை விடுக  
சலஞ்செய் வாய்எனில் சதுர்மறை முழக்கம்  
ஓவில் ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**5.** சார்ந்த லோபமாம் தயையிலி ஏடா   
தாழ்ந்தி ரப்பவர் தமக்கணு அதனுள்  
ஈர்ந்த ஒன்றினை ஈயவும் ஒட்டாய்  
இரக்கின் றோர்தரின் அதுகொளற் கிசைவாய்  
சோர்ந்தி டாதுநான் துய்ப்பவும் செய்யாய்  
சுகமி லாதநீ தூரநில் இன்றேல்  
ஓர்ந்த ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**6.** மோகம் என்னும்ஓர் மூடரில் சிறந்தோய்   
முடிவி லாத்துயர் மூலஇல் ஒழுக்கில்  
போகம் என்னும்ஓர் அளற்றிடை விழவும்  
போற்று மக்கள்பெண் டன்னைதந் தையராம்  
சோக வாரியில் அழுந்தவும் இயற்றிச்  
சூழ்கின் றாய்எனைத் தொடர்ந்திடேல் தொடரில்  
ஓகை ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**7.** மதம்எ னும்பெரு மத்தனே எனைநீ   
வருத்தல் ஓதினால் வாயினுக் கடங்கா  
சிதமெ னும்பரன் செயலினை அறியாய்  
தீங்கு செய்தனர் நன்மையாம் செய்தோம்  
இதம றிந்தனம் எமக்கினி ஒப்பார்  
யாவர் என்றெனை இழிச்சினை அடியார்க்  
குதவும் ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**8.** அமைவ றிந்திடா ஆணவப் பயலே   
அகில கோடியும் ஆட்டுகின் றவன்காண்  
எமைந டத்துவோன் ஈதுண ராமல்  
இன்று நாம்பரன் இணையடி தொழுதோம்  
கமைவின் ஏத்தினோம் அடியரும் ஆனோம்  
கனிகின் றோம்எனக் கருதிட மயக்கேல்  
உமையன் ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**9.** கருமை யாம்அகங் காரமர்க் கடவா   
கடைய னேஉனைக் கலந்தத னாலே  
அருமை யாகநாம் பாடினோம் கல்வி  
அறஅ றிந்தனம் அருளையும் அடைந்தோம்  
இருமை இன்பமும் பெற்றனம் என்றே  
எனைம தித்துநான் இழிவடைந் தனன்காண்  
ஒருமை ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
**10.** வெண்மை சேர்அகங் காரமாம் வீணா   
விடுவி டென்றனை வித்தகம் உணராய்  
தண்மை இன்றிதற் கிதுஎனத் துணிந்தென்  
தனையும் சாய்ப்பது தகவென நினைத்தாய்  
அண்மை நின்றிடேல் சேய்மைசென் றழிநீ  
அன்றி நிற்றியேல் அரிமுதல் ஏத்தும்  
உண்மை ஒற்றியூர்ச் சிவன்அருள் வாளால்  
உன்னை வெட்டுவல் உண்மைஎன் றுணரே.  
  
  
  
இரண்டாம் திருமுறை / Second Thirumurai  
  
##  039\. பற்றின் திறம் பகர்தல்  
paṟṟiṉ tiṟam pakartal  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வாணரை விடையூர் வரதனை ஒற்றி வாணனை மலிகடல் விடமாம்   
ஊணனை அடியேம் உளத்தனை எல்லாம் உடையனை உள்கிநின் றேத்தா  
வீணரை மடமை விழலரை மரட்ட வேடரை மூடரை நெஞ்சக்  
கோணரைமுருட்டுக் குறும்பரைக் கண்டால் கூசுவ கூசுவ விழியே.  
  
**2.** மூவரை அளித்த முதல்வனை முக்கண் மூர்த்தியைத் தீர்த்தனைப் பெரிய   
தேவரைக் காத்த செல்வனை ஒற்றித் தியாகனை நினைந்துநின் றேத்தாப்  
பாவரை வரையாப் படிற்றரை வாதப் பதடரைச் சிதடரைப் பகைசேர்  
கோவரைக் கொடிய குணத்தரைக் கண்டால் கூசுவ கூசுவ விழியே.  
  
**3.** அண்டனை எண்தோள் அத்தனை ஒற்றி அப்பனை ஐயனை நீல   
கண்டனை அடியர் கருத்தனைப் பூத கணத்தனைக் கருதிநின் றேத்தா  
மிண்டரைப் பின்றா வெளிற்றரைவலிய வேற்றரைச் சீற்றரைப் பாபக்  
குண்டரை வஞ்சக் குடியரைக் கண்டால் கூசுவ கூசுவ விழியே.  
  
**4.** நாதனைப் பொதுவில் நடத்தனை எவர்க்கும் நல்லனை வல்லனைச் சாம   
கீதனை ஒற்றிக் கிறைவனை எங்கள் கேள்வனைக் கிளர்ந்துநின் றேத்தாத்  
தீதரை நரகச் செக்கரை வஞ்சத் திருட்டரை மருட்டரைத் தொலையாக்  
கோதரைக் கொலைசெய் கோட்டரைக் கண்டால் கூசுவ கூசுவ விழியே.  
  
**5.** நம்பனை அழியா நலத்தனை எங்கள் நாதனை நீதனைக் கச்சிக்   
கம்பனை ஒற்றிக் கங்கைவே ணியனைக் கருத்தனைக் கருதிநின் றேத்தா  
வம்பரை ஊத்தை வாயரைக் கபட மாயரைப் பேயரை எட்டிக்  
கொம்பரைப் பொல்லாக் கோளரைக் கண்டால் கூசுவ கூசுவ விழியே.  
  
**6.** சடையனை எவர்க்கும் தலைவனைக் கொன்றைத் தாரனைச் சராசர சடத்துள்   
உடையனை ஒற்றி ஊரனை மூவர் உச்சனை உள்கிநின் றேத்தாக்  
கடையரைப் பழைய கயவரைப் புரட்டுக் கடியரைக் கடியரைக் கலக  
நடையரை உலக நசையரைக் கண்டால் நடுங்குவ நடுங்குவ மனமே.  
  
**7.** கஞ்சனைச் சிரங்கொய் கரத்தனை மூன்று கண்ணனைக் கண்ணனைக் காத்த   
தஞ்சனை ஒற்றித் தலத்தனைச் சைவத் தலைவனைத் தாழ்ந்துநின் றேத்தா  
வஞ்சரைக் கடைய மடையரைக் காம மனத்தரைச் சினத்தரை வலிய  
நஞ்சரை இழிந்த நரகரைக் கண்டால் நடுங்குவ நடுங்குவ மனமே.  
  
**8.** தாமனை மழுமான் தரித்தசெங் கரனைத் தகையனைச் சங்கரன் தன்னைச்   
சேமனை ஒற்றித் தியாகனைச் சிவனைத் தேவனைத் தேர்ந்துநின் றேத்தா  
ஊமரைநீண்ட ஒதியரைப் புதிய ஒட்டரைத் துட்டரைப் பகைகொள்  
நாமரை நரக நாடரைக் கண்டால் நடுங்குவ நடுங்குவ மனமே.  
  
**9.** ஈசனைத் தாயில் இனியனை ஒற்றி இன்பனை அன்பனை அழியாத்   
தேசனைத் தலைமைத் தேவனை ஞானச் சிறப்பனைச் சேர்ந்துநின் றேத்தா  
நீசரை நாண்இல் நெட்டரை நரக நேயரைத் தீயரைத் தரும  
நாசரை ஒழியா நட்டரைக் கண்டால் நடுங்குவ நடுங்குவ மனமே.  
  
**10.** நித்தனைத் தூய நிமலனைப் புலியூர் நிருத்தனை ஒருத்தனை வாய்மைச்   
சுத்தனை ஒற்றித் தலம்வளர் ஞான சுகத்தனைச் சூழ்ந்துநின் றேத்தா  
மத்தரைச் சமண வாதரைத் தேர வறியரை முறியரை வைண  
நத்தரைச் சுணங்க நாவரைக் கண்டால் நடுங்குவ நடுங்குவ மனமே.  
  
  
  
இரண்டாம் திருமுறை / Second Thirumurai  
  
##  040\. அடிமைத் திறத் தலைசல்  
aṭimait tiṟat talaisal  
  
  
  
  
 திருவொற்றியூர்  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தேவர் அறியார் மால்அறியான் திசைமா முகத்தோன் தான்அறியான்   
யாவர் அறியார் திருஒற்றி யப்பா அடியேன் யாதறிவேன்  
மூவர் திருப்பாட் டினுக்கிசைந்தே முதிர்தீம் பாலும் முக்கனியும்  
காவல் அமுதும் நறுந்தேனும் கைப்ப இனிக்கும் நின்புகழே.  
  
**2.** புகழே விரும்பிப் புலன்இழந்தேன் போந்துன் பதத்தைப் போற்றுகிலேன்   
இகழேன் எனைநான் ஒற்றியப்பா என்னை மதித்தேன் இருள்மனத்தேன்  
திகழ்ஏழ் உலகில் எனைப்போல்ஓர் சிறியர் அறியேன் தீவினையை  
அகழேன்எனினும் எனையாளா தகற்றல் அருளுக் கழகன்றே.  
  
**3.** அன்றும் அறியார் மாதவரும் அயனும் மாலும் நின்நிலையை   
இன்றும் அறியார் அன்றியவர் என்றும் அறியார் என்னில்ஒரு  
நன்றும் அறியேன் நாயடியேன் நான்எப்படிதான் அறிவேனோ  
ஒன்றும் நெறிஏ தொற்றியப்பா ஒப்பார் இல்லா உத்தமனே.  
  
**4.** ஒப்பார் இல்லா ஒற்றியப்பா உன்னை மறந்தேன் மாதர்கள்தம்   
வெப்பார் குழியில் கண்மூடி விழுந்தேன் எழுந்தும் விரைகின்றேன்  
இப்பார் நடையில் களித்தவரை ஈர்த்துக் கொடுபோய்ச் செக்கிலிடு  
விப்பார் நமனார் என்பதைநான் நினையா தறிவை விடுத்தேனே.  
  
**5.** விடுத்தேன் தவத்தோர் நெறிதன்னை வியந்தேன் உலக வெந்நெறியை   
மடுத்தேன் துன்ப வாரிதனை வஞ்ச மனத்தர் மாட்டுறவை  
அடுத்தேன் ஒற்றி யப்பாஉன் அடியை நினையேன் அலமந்தேன்  
படுத்தே நமன்செக் கிடும்போது படிறேன் யாது படுவேனோ.  
  
**6.** படுவேன் அல்லேன் நமன்தமரால் பரிவேன் அல்லேன் பரமநினை   
விடுவேன் அல்லேன் என்னையும்நீ விடுவாய் அல்லை இனிச்சிறிதும்  
கெடுவேன் அல்லேன் சிறியார்சொல் கேட்பேன் அல்லேன் தருமநெறி  
அடுவேன் அல்லேன் திருஒற்றி யப்பா உன்றன் அருள்உண்டே.  
  
**7.** உண்டோ எனைப்போல் மதிஇழந்தோர் ஒற்றி யப்பா உன்னுடைய   
திண்டோள் இலங்கும் திருநீற்றைக் காண விரும்பேன் சேர்ந்தேத்தேன்  
எண்தோள் உடையாய் என்றிரங்கேன் இறையும் திரும்பேன் இவ்வறிவைக்  
கொண்டே உனைநான் கூடுவன்நின் குறிப்பே தொன்றும் அறியேனே.  
  
**8.** அறியேன் உன்தன் புகழ்ப்பெருமை அண்ணா ஒற்றி யப்பாநான்   
சிறியேன் எனினும் நினைஅன்றித் தெளியேன் மற்றோர் தேவர்தமை  
வெறியேன் பிழையைக் குறித்தெனைக்கை விட்டால் என்செய்வேன்அடியேன்  
நெறியே தருதல் நின்கடன்காண் நின்னைப் பணிதல் என்கடனே.  
  
**9.** கடனே அடியர் தமைக்காத்தல் என்றால் கடையேன் அடியன்அன்றோ   
உடன்நேர் பிணியும் ஒழித்திலைஎன் உள்ளத் துயரும் தவிர்த்திலையே  
விடன்நேர் கண்டத் தின்னமுதே வேத முடியில் விளங்கொளியே  
அடன்ஏர் விடையாய் திருஒற்றி யப்பா உனைநான் அயர்ந்திலனே.  
  
**10.** இலனே மற்றோர் துணைசிறிதும் என்னே காமம் எனும்கடலில்   
மலனேன் வருந்தக் கண்டிருத்தல் மணியே அருளின் மரபன்றே  
அலனே அயலான் அடியேன்நான் ஐயாஒற்றி யப்பாநல்  
நலனேர் தில்லை அம்பலத்தில் நடிக்கும் பதமே நாடினனே.  
  
**11.** நாடி அலுத்தேன் என்அளவோ நம்பா மன்றுள் நன்குநடம்   
ஆடி மகிழும் திருஒற்றி அப்பா உன்தன் அருட்புகழைக்  
கோடி அளவில் ஒருகூறும் குணித்தார் இன்றி ஆங்காங்கும்  
தேடி அளந்தும் தெளிந்திலரே திருமால் முதலாம் தேவர்களே.  
  
  
  
இரண்டாம் திருமுறை / Second Thirumurai  
  
##  041\. அவத்தொழிற் கலைசல்  
avattoḻiṟ kalaisal  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** அணங்கனார் களபத் தனமலைக் கிவரும் அறிவிலேன் என்புகாத் துழலும்   
சுணங்கனேன் தனக்குன் திருவருள் கிடைக்கும் சுகமும் உண் டாங்கொலோ அறியேன்  
கணங்கள்நேர் காட்டில் எரிஉகந் தாடும் கடவுளே கடவுளர்க் கிறையே  
உணங்குவெண் தலைத்தார் புனைதிருப் புயனே ஒற்றியூர் உத்தம தேவே.  
  
**2.** தேவரே அயனே திருநெடு மாலே சித்தரே முனிவரே முதலா   
யாவரே எனினும் ஐயநின் தன்மை அறிந்திலர் யான்உனை அறிதல்  
தாவில்வான் சுடரைக் கண்ணிலி அறியும் தன்மையன் றோபெருந்தவத்தோர்  
ஓவில்மா தவம்செய் தோங்குசீர் ஒற்றியூர் அமர்ந் தருள்செயும் ஒன்றே.  
  
**3.** ஒன்றுநின் தன்மை அறிந்தில மறைகள் உள்ளம்நொந் திளைக்கின்றதின்னும்   
நன்றுநின் தன்மை நான் அறிந் தேத்தல் நாயர சாளல்போல் அன்றோ  
சென்றுநின் றடியர் உள்ளகத் தூறும் தெள்ளிய அமுதத்தின் திரட்டே  
மன்றுள்நின் றாடும் மாணிக்க மலையே வளங்கொளும் ஒற்றியூர் மணியே.  
  
**4.** மணித்தலை நாகம் அனையவெங் கொடியார் வஞ்சக விழியினால்மயங்கிப்   
பிணித்தலைக் கொண்டு வருந்திநின் றுழலும்பேதையேற்குன்னருள் உளதோ  
கணித்தலை அறியாப் பேர்ஒளிக்குன்றே கண்கள்மூன் றுடையஎன் கண்ணே  
அணித்தலை அடியர்க் கருள்திரு வொற்றி அப்பனே செப்பரும்பொருளே.  
  
**5.** ஒப்பிலாய் உனது திருவருள் பெறுவான் உன்னிநை கின்றனன் மனமோ   
வெப்பில் ஆழ்ந்தெனது மொழிவழி அடையா வேதனைக் கிடங்கொடுத்துழன்ற  
இப்பரி சானால் என்செய்வேன் எளியேன் எவ்வணம் நின் அருள்கிடைக்கும்  
துப்புர வொழிந்தோர் உள்ளகத்தோங்கும் சோதியே ஒற்றியூர்த்துணையே.  
  
**6.** துணையிலேன் நினது திருவடி அல்லால் துட்டனேன் எனினும் என் தன்னை   
இணையிலாய் உனது தொண்டர்தம் தொண்டன் எனச்செயல் நின்அருள் இயல்பே  
அணையிலா தன்பர் உள்ளகத் தோங்கும் ஆனந்த வெள்ளமே அரசே  
பணையில்வா ளைகள்பாய் ஒற்றியம் பதியில் பரிந்தமர்ந் தருள்செயும் பரமே.  
  
**7.** பரிந்துநின் றுலக வாழ்க்கையில் உழலும் பரிசொழிந் தென்மலக் கங்குல்   
இரிந்திட நினது திருவருள் புரியா திருத்தியேல் என்செய்வேன் எளியேன்  
எரிந்திட எயில்மூன் றழற்றிய நுதற்கண் எந்தையே எனக்குறுந் துணையே  
விரிந்தபூம் பொழில்சூழ் ஒற்றியம் பதியில் மேவிய வித்தக வாழ்வே.  
  
**8.** வாழ்வது நின்றன் அடியரோ டன்றி மற்றும் ஓர் வெற்றருள் வாழேன்   
தாழ்வது நினது தாட்கலான் மற்றைத் தாட்கெலாம் சரண் எனத் தாழேன்  
சூழ்வது நினது திருத்தளி அல்லால் சூழ்கிலேன் தொண்டனேன் தன்னை  
ஆள்வது கருதின் அன்றிஎன் செய்கேன் ஐயனே ஒற்றியூர் அரசே.  
  
**9.** ஐயனே மாலும் அயனும்நின் றறியா அப்பனே ஒற்றியூர் அரசே   
மெய்யனே நினது திருவருள் விழைந்தேன் விழைவினை முடிப்பையோ அன்றிப்  
பொய்யனேன் தன்மைக் கடாதது கருதிப் பொன்அருள் செயாதிருப் பாயோ  
கையனேன் ஒன்றும் அறிந்திலேன் என்னைக் காத்தருள் செய்வதுன் கடனே.  
  
**10.** செய்வதுன் கடன்காண் சிவபெரு மானே திருவொற்றி யூர்வருந் தேனே   
உய்வதென் கடன்காண் அன்றிஒன் றில்லை உலகெலாம் உடையநா யகனே  
நைவதென் நெஞ்சம் என்செய்கேன் நினது நல்அருள் பெறாவிடில் என்னை  
வைவதுன் அடியர் அன்றிஇவ் வுலக வாழ்க்கையில் வரும்பொலாஅணங்கே.  
  
  
  
இரண்டாம் திருமுறை / Second Thirumurai  
  
##  042\. நாள் அவத்து அலைசல்  
nāḷ avattu alaisal  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** இன்றிருந் தவரை நா€ளைஇவ் வுலகில் இருந்திடக் கண்டிலேம் ஆஆ   
என்றிருந் தவத்தோர் அரற்றுகின் றனரால் ஏழையேன் உண்டுடுத் தவமே  
சென்றிருந் துறங்கி விழிப்பதே அல்லால் செய்வன செய்கிலேன் அந்தோ  
மன்றிருந் தோங்கும் மணிச்சுடர் ஒளியே வள்ளலே ஒற்றியூர் வாழ்வே.  
  
**2.** தாவியே இயமன் தமர்வரும் அந்நாள் சம்புநின் திருவருள் அ€டையாப்   
பாவியேன் செய்வ தென்என நெஞ்சம் ப€தைப€தைத் துருகுகின் றனன்காண்  
கூவியே எனக்குன் அருள்தரின் அல்லால் கொடியனேன் உய்வ€கை அறியேன்  
வாவிஏர் பெறப்பூஞ் சோ€லைசூழ்ந் தோங்கி வளம்பெறும் ஒற்றியூர் வாழ்வே.  
  
**3.** நீரின்மேல் எழுதும் எழுத்தினும் வி€ரைந்து நி€லைபடா உடம்பி€னை ஓம்பிப்   
பாரின்மேல் அ€லையும் பாவியேன் தனக்குப் பரிந்தருள் பாலியாய் என்னில்  
காரின்மேல் வரல்போல் கடாமி€சை வரும்அக் காலன்வந் திடில்எது செய்வேன்  
வாரின்மேல் வளரும் திருமு€லை ம€லையாள் மணாளனே ஒற்றியூர் வாழ்வே.  
  
**4.** கருங்கணம் சூழக் கசியும்இவ் வுடலம் கருதும்இக் கணமிருந் ததுதான்   
வருங்கணம் ஏதாய் முடியுமோ ஐயோ வஞ்சனேன் என்செய வல்லேன்  
பெருங்கணம் சூழ வடவனத் தாடும் பித்தனே உத்தம தவத்தோர்  
மருங்கண வுறநின் றரகர எனுஞ்சொல் வான்புகும் ஒற்றியூர் வாழ்வே.  
  
**5.** கன்னியர் அளகக் காட்டி€டை உழன்ற கல்மனக் குரங்கினேன் த€னைநீ   
அன்னியன் என்றே கழித்திடில் உனக்கிங் கார்சொல வல்லவர் ஐயா  
என்னியல் அறியேன் நமன்தமர் வருநாள் என்செய்வேன் என்செய்வேன் அந்தோ  
மன்னிய வன்னி மலர்ச்ச€டை மருந்தே வளங்கொளும் ஒற்றியூர் வாழ்வே.  
  
**6.** பசிக்குண வுழன்றுன் பாததா ம€ரை€யைப் பாடுதல் ஒழிந்துநீர்ப் பொறிபோல்   
நசிக்கும்இவ்வுட€லை நம்பினேன் என்€னை நமன்தமர் வருத்தில்என்செய்கேன்  
விசிக்கும்நல் அரவக்கச்சினோய் நினது மெய்அருள் அலதொன்றும் விரும்பேன்  
வசிக்கும்நல் தவத்தோர்க் கருள்செயஓங்கி வளம்பெறும் ஒற்றியூர் வாழ்வே.  
  
**7.** கான்றசோ றருந்தும் சுணங்கனின் பலநாள் கண்டபுன் சுகத்€தையே விரும்பும்   
நான்றநெஞ் சகனேன் நமன்தமர் வருநாள் நாணுவ தன்றிஎன் செய்கேன்  
சான்றவர் மதிக்கும் நின்திரு வருள்தான் சார்ந்திடில் தருக்குவன் ஐயா  
மான்தனிக் கரத்தெம் வள்ளலே என்€னை வாழ்விக்கும் ஒற்றியூர் வாழ்வே.  
  
**8.** மடிக்குறும் நீர்மேல் எழுத்தினுக் கிடவே €மைவடித் தெடுக்குநர் போல   
நொடிக்குளே ம€றையும் உடம்பி€னை வளர்க்க நொந்தனன் நொந்ததும் அல்லால்  
படிக்குளே மனத்தால் பரிவுறு கின்றேன் பாவியேன் தனக்கருள் புரியாய்  
வடிக்குறும் தமிழ்கொண் டன்பருக் கருளும் வள்ளலே ஒற்றியூர் வாழ்வே.  
  
**9.** அங்€கையில் புண்போல் உலகவாழ் வ€னைத்தும் அழிதரக் கண்டுநெஞ் சயர்ந்தே   
பங்கமுற் ற€லைவ தன்றிநின் கமல பாதத்€தைப் பற்றிலேன் அந்தோ  
இங்கெ€னை நிகரும் ஏ€ழையார் எனக்குன் இன்னருள் எவ்வணம் அருள்வாய்  
மங்€கையோர் பு€டைகொள் வள்ளலே அழியா வளங்கொளும் ஒற்றியூர் வாழ்வே.  
  
**10.** கணத்தினில் உலகம் அழிதரக் கண்டும் கண்ணிலார் போல்கிடந் து€ழைக்கும்   
குணத்தினில் கொடியேன் தனக்குநின் அருள்தான் கூடுவ தெவ்வணம் அறியேன்  
பணத்தினில் பொலியும் பாம்ப€ரை ஆர்த்த பரமனே பிரமன்மால் அறியா  
வணத்தினால் நின்ற மாணிக்கச் சுடரே வள்ளலே ஒற்றியூர் வாழ்வே.  
  
  
  
இரண்டாம் திருமுறை / Second Thirumurai  
  
##  043\. அவல மதிக்கு அலைசல்  
avala matikku alaisal  
  
  
  
  
 திருவொற்றியூர்  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** மண்ணை மனத்துப் பாவியன்யான் மடவார் உள்ளே வதிந்தளிந்த   
புண்ணை மதித்துப் புகுகின்றேன் போதம் இழந்தேன் புண்ணியனே  
எண்ண இனிய நின்புகழை ஏத்தேன் ஒதிபோல் இருக்கின்றேன்  
தண்நல் அமுதே நீஎன்னைத் தடுத்திங் காளத் தக்கதுவே.  
  
**2.** தக்க தறியேன் வெறியேன்நான் சண்ட மடவார் தம்முலைதோய்   
துக்கம் அதனைச் சுகம் என்றே துணிந்தேன் என்னைத் தொழும்பன்எனில்  
மிக்க அடியார் என்சொல்லார் விண்ணோர் மண்ணோர் என்புகலார்  
செக்கர் நிறத்துப் பொன்மேனித் திருநீற் றொளிசேர் செங்கரும்பே.  
  
**3.** கரும்பே ஒற்றி யூர்அமர்ந்த கனியே உன்தன் கழல்அடியை   
விரும்பேன் அடியார் அடித்தொண்டில் மேவேன் பொல்லா விடமனைய  
பெரும்பேய் மாதர் பிணக்குழியில் பேதை மனம்போந் திடச்சூறைத்  
துரும்பே என்னச் சுழல்கின்றேன் துணையொன் றறியேன் துனியேனே.  
  
**4.** துனியே பிறத்தற் கேதுஎனும் துட்ட மடவார் உள்ததும்பும்   
பனிஏய் மலம்சூழ் முடைநாற்றப் பாழும் குழிக்கே வீழ்ந்திளைத்தேன்  
இனிஏ துறுமோ என்செய்கேன் எளியேன் தனைநீ ஏன்றுகொளாய்  
கனியே கருணைக் கடலேஎன் கண்ணே ஒற்றிக் காவலனே.  
  
**5.** வலமே உடையார் நின்கருணை வாய்ந்து வாழ்ந்தார் வஞ்சகனேன்   
மலமே உடையேன் ஆதலினால் மாதர் எனும்பேய் வாக்கும் உவர்ச்  
சலமே ஒழுக்குப் பொத்தரிடைச் சாய்ந்து தளர்ந்தேன் சார்பறியேன்  
நலமே ஒற்றி நாடுடையாய் நாயேன் உய்யும் நாள்என்றோ.  
  
**6.** நாளை வருவ தறியேன்நான் நஞ்சம் அனைய நங்கையர்தம்   
ஆளை அழுத்தும் நீர்க்குழியில் அழுந்தி அழுந்தி எழுந்தலைந்தேன்  
கோளை அகற்றி நின்அடிக்கே கூடும் வண்ணம் குறிப்பாயோ  
வேளை எரித்த மெய்ஞ்ஞான விளக்கே முத்தி வித்தகமே.  
  
**7.** முத்தி முதலே முக்கணுடை மூரிக் கரும்பே நின்பதத்தில்   
பத்தி முதலே இல்லாதேன் பரம சுகத்தில் படிவேனோ  
எத்தி அழைக்கும் கருங்கண்ணார் இடைக்குள் பிளந்த வெடிப்பதனில்  
தத்தி விழுந்தேன் எழுவேனேல் தள்ளா நின்ற தென்மனமே.  
  
**8.** மனமே முன்னர் வழிகாட்டப் பின்னே சென்று மங்கையர்தம்   
தனமே என்னும் மலைஏறிப் பார்த்தேன் இருண்ட சலதிஒன்று  
முனமே தோன்ற மதிமயங்கி விழுந்தேன் எழுவான் முயலுகின்றேன்  
இனமே என்னை நீஅன்றி எடுப்பார் இல்லை என்அரசே.  
  
**9.** என்னைக் கொடுத்தேன் பெண்பேய்கட் கின்பம் எனவே எனக்கவர்நோய்   
தன்னைக் கொடுத்தார் நான்அந்தோ தளர்ந்து நின்றேன் அல்லதுசெம்  
பொன்னைக் கொடுத்தும் பெறஅரிய பொருளே உன்னைப் போற்றுகிலேன்  
இன்னல் கொடுத்த பவமுடையேன் எற்றுக் கிவண்நிற் கின்றேனே.  
  
**10.** எற்றுக் கடியர் நின்றதுநின் இணைத்தாள் மலரை ஏத்தஅன்றோ   
மற்றிக் கொடியேன் அஃதின்றி மடவார் இடைவாய் மணிப்பாம்பின்  
புற்றுக் குழன்றேன் என்னேஎன் புந்தி எவர்க்குப் புகல்வேனே  
கற்றுத் தெளிந்தோர் புகழ் ஒற்றிக் கண்ணார்ந் தோங்கும் கற்பகமே.  
  
**11.** ஓங்கும் பொருளே திருஒற்றி யூர்வாழ் அரசே உனைத்துதியேன்   
தீங்கும் புழுவும் சிலைநீரும் சீழும் வழும்பும் சேர்ந்தலைக்கத்  
தூங்கும் மடவார் புலைநாற்றத் தூம்பில் நுழையும் சூதகனேன்  
வாங்கும் பவம்தீர்த் தருள்வதுநின் கடன்காண் இந்த மண்ணிடத்தே.  
  
  
  
இரண்டாம் திருமுறை / Second Thirumurai  
  
##  044\. ஆனாவாழ்வின் அலைசல்  
āṉāvāḻviṉ alaisal  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** துள்ளிவாய் மடுக்கும் காளையர் ஆட்டத் துடுக்கினை ஒடுக்குறும் காமக்   
கொள்ளிவாய்ப் பேய்கள் எனுமட வியர்தம் கூட்டத்துள் நாட்டம்வைத் துழன்றேன்  
உள்ளிவாய் மடுத்துள் உருகிஆ னந்த உததிபோல் கண்கள்நீர் உகுப்பார்  
அள்ளிவாய் மடுக்கும் அமுதே எங்கள் அண்ணலே ஒற்றியூர் அரசே.  
  
**2.** ஒற்றியூர் அமரும் ஒளிகெழு மணியே உன்அடி உள்கிநின் றேத்தேன்   
முற்றியூர் மலினக் குழிஇருள் மடவார் முலைஎனும் மலநிறைக் குவையைச்  
சுற்றிஊர் நாயின் சுழன்றனன் வறிதே சுகம்எனச் சூழ்ந்தழி உடலைப்  
பற்றியூர் நகைக்கத் திரிதரு கின்றேன் பாவியேன் உய்திறம் அரிதே.  
  
**3.** அரியது நினது திருவருள் ஒன்றே அவ்வருள் அடைதலே எவைக்கும்   
பெரியதோர் பேறென் றுணர்ந்திலேன் முருட்டுப் பேய்களை ஆயிரம்கூட்டிச்  
சரிஎனச் சொலினும் போதுறா மடமைத் தையலார் மையலில் அழுந்திப்  
பிரியமுற் றலைந்தேன் ஏழைநான் ஒற்றிப் பெருமநின் அருளெனக் குண்டே.  
  
**4.** பெருமநின் அருளே அன்றிஇவ் வுலகில் பேதையர் புழுமலப் பிலமாம்   
கருமவாழ் வெனைத்தும் வேண்டிலேன் மற்றைக் கடவுளர் வாழ்வையும் விரும்பேன்  
தருமவா ரிதியே தடம்பணை ஒற்றித் தலத்தமர் தனிமுதல் பொருளே  
துருமவான் அமுதே அடியனேன் தன்னைச் சோதியா தருள்வதுன் பரமே.  
  
**5.** அருள்வதுன் இயற்கை உலகெலாம் அறியும் ஐயவோ நான்அதை அறிந்தும்   
மருள்வதென் இயற்கை என்செய்வேன் இதனை மனங்கொளா தருள்அரு ளாயேல்  
தெருள்வதொன் றின்றி மங்கையர் கொங்கைத் திடர்மலைச் சிகரத்தில் ஏறி  
உருள்வதும் அல்குல் படுகுழி விழுந்தங் குலைவதும் அன்றிஒன் றுண்டோ.  
  
**6.** உண்டுநஞ் சமரர் உயிர்பெறக் காத்த ஒற்றியூர் அண்ணலே நின்னைக்   
கண்டுநெஞ் சுருகிக் கண்கள்நீர் சோரக் கைகுவித் திணையடி இறைஞ்சேன்  
வண்டுநின் றலைக்கும் குழல்பிறை நுதலார் வஞ்சக விழியினால் மயங்கிக்  
குண்டுநீர் ஞாலத் திடைஅலை கின்றேன்கொடியனேன் அடியனேன் அன்றே.  
  
**7.** அன்றுநீ அடிமைச் சாதனம் காட்டி ஆண்டஆ ரூரனார் உன்னைச்   
சென்றுதூ தருள்என் றிரங்குதல் நோக்கிச் சென்றநின் கருணையைக் கருதி  
ஒன்றுதோ றுள்ளம் உருகுகின் றனன்காண் ஒற்றியூர் அண்ணலே உலகத்  
தென்றுமால் உழந்தேன் எனினும்நின் அடியேன் என்தனைக் கைவிடேல் இனியே.  
  
**8.** இனியநின் திருத்தாள் இணைமலர் ஏத்தேன் இளமுலை மங்கையர்க் குள்ளம்   
கனியஅக் கொடியார்க் கேவல்செய் துழன்றேன் கடையனேன் விடயவாழ் வுடையேன்  
துனியஇவ் வுடற்கண் உயிர்பிரிந் திடுங்கால்துணைநினை அன்றி ஒன் றறியேன்  
தனியமெய்ப் போத வேதநா யகனே தடம்பொழில் ஒற்றியூர் இறையே.  
  
**9.** இறையும்நின் திருத்தாள் கமலங்கள் ஏத்தேன் எழில்பெற உடம்பினை ஓம்பிக்   
குறையும்வெண் மதிபோல் காலங்கள் ஒழித்துக் கோதையர் குறுங்குழி அளற்றில்  
பொறையும் நல் நிறையும் நீத்துழன் றலைந்தேன் பொய்யனேன் தனக்குவெண் சோதி  
நிறையும்வெள் நீற்றுக் கோலனே ஒற்றி நிமலனே அருளுதல் நெறியே.  
  
**10.** நெறியிலேன் கொடிய மங்கையர் மையல் நெறியிலே நின்றனன் எனினும்   
பொறியிலேன் பிழையைப் பொறுப்பதுன் கடனே பொறுப்பதும் அன்றிஇவ் வுலக  
வெறியிலே இன்னும் மயங்கிடா துன்தன் விரைமலர் அடித்துணை ஏத்தும்  
அறிவுளே அருள்வாய் ஒற்றியூர் அரசே அன்றினார் துள்ளறுத் தவனே.  
  
  
  
இரண்டாம் திருமுறை / Second Thirumurai  
  
##  045\. அருள் திறத்து அலைசல்  
aruḷ tiṟattu alaisal  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** நறைமணக்கும் கொன்றை நதிச்சடில நாயகனே   
கறைமணக்கும் திருநீல கண்டப் பெருமானே  
உறைமணக்கும் பூம்பொழில்சூழ் ஒற்றியப்பா உன்னுடைய  
மறைமணக்கும் திருஅடியை வாய்நிரம்ப வாழ்த்தேனோ.  
  
**2.** அலைவளைக்கும் பாற்கடலான் அம்புயத்தான் வாழ்த்திநிதம்   
தலைவளைக்கும் செங்கமலத் தாளுடையாய் ஆளுடையாய்  
உலைவளைக்கா முத்தலைவேல் ஒற்றியப்பா உன்னுடைய  
மலைவளைக்கும் கைம்மலரின் வண்மைதனை வாழ்த்தேனோ.  
  
**3.** ஆறடுத்துச் சென்றஎங்கள் அப்பருக்கா அன்றுகட்டுச்   
சோறெடுத்துச் சென்ற துணையே சுயஞ்சுடரே  
ஊறெடுத்தோர் காணரிய ஒற்றியப்பா உன்னுடைய  
நீறடுத்த எண்தோள் நிலைமைதனைப் பாரேனோ.  
  
**4.** சைவத் தலைவர் தவத்தோர்கள் தம்பெருமான்   
மெய்வைத்த உள்ளம் விரவிநின்ற வித்தகனே  
உய்வைத்த உத்தமனே ஒற்றியப்பா உன்னுடைய  
தெய்வப் புகழ்என் செவிநிறையக் கேளேனோ.  
  
**5.** பாடுகின்றோர் பாடப் பரிசளிக்கும் புண்ணியனே   
தேடுகின்றோர் தேடநிற்கும் தியாகப் பெருமானே  
ஊடுகின்றோர் இல்லாத ஒற்றியப்பா அம்பலத்துள்  
ஆடுகின்ற சேவடிகண் டல்லல்எலாம் தீரேனோ.  
  
**6.** பூணாக மாடப் பொதுநடிக்கும் புண்ணியனே   
சேணாகம் வாங்கும் சிவனே கடல்விடத்தை  
ஊணாக உள்ளுவந்த ஒற்றியப்பா மால்அயனும்  
காணாத நின்உருவைக் கண்டு களியேனோ.  
  
**7.** கொள்ளுவார் கொள்ளும் குலமணியே மால்அயனும்   
துள்ளுவார் துள்அடக்கும் தோன்றலே சூழ்ந்துநிதம்  
உள்ளுவார் உள்உறையும் ஒற்றியப்பா உன்னுடைய  
தெள்ளுவார் பூங்கழற்கென் சிந்தைவைத்து நில்லேனோ.  
  
**8.** செவ்வண்ண மேனித் திருநீற்றுப் பேரழகா   
எவ்வண்ணம் நின்வண்ணம் என்றறிதற் கொண்ணாதாய்  
உவ்வண்ணன் ஏத்துகின்ற ஒற்றியப்பா உன்வடிவம்  
இவ்வண்ணம் என்றென் இதயத் தெழுதேனோ.  
  
**9.** மன்றுடையாய் மால்அயனும் மற்றும்உள வானவரும்   
குன்றுடையாய் என்னக் குறைதவிர்த்த கோமானே  
ஒன்றுடையாய் ஊர்விடையாய் ஒற்றியப்பா என்னுடைய  
வன்றுடையாய் என்றுன் மலரடியைப் போற்றேனோ.  
  
**10.** குற்றம் செயினும் குணமாகக் கொண்டருளும்   
நற்றவர்தம் உள்ளம் நடுநின்ற நம்பரனே  
உற்றவர்தம் நற்றுணைவா ஒற்றியப்பா என்கருத்து  
முற்றிடநின் சந்நிதியின் முன்நின்று வாழ்த்தேனோ.  
  
**11.** வஞ்ச மடவார் மயக்கும் மயக்கொழிய   
நஞ்சம்அணி கண்டத்து நாதனே என்றென்று  
உஞ்சவர்கள் வாழ்த்துகின்ற ஒற்றியப்பா உன்னுடைய  
கஞ்ச மலர்அடிக்கே காதலுற்றுப் போற்றேனோ.  
  
**12.** இன்னல் உலக இருள்நடையில் நாள்தோறும்   
துன்னவரும் நெஞ்சத் துடுக்கழிய நல்லோர்கள்  
உன்னல்உறும் தெள்ளமுதே ஒற்றியப்பா என்வாய்உன்  
தன்அடைவே பாடித் தழும்பேறக் காணேனோ.  
  
**13.** பெண்மணியே என்றுலகில் பேதையரைப் பேசாதென்   
கண்மணியே கற்பகமே கண்ணுதலில் கொள்கரும்பே  
ஒண்மணியே தேனேஎன் றொற்றியப்பா உன்தனைநான்  
பண்மணஞ்செய் பாட்டில் பரவித் துதியேனோ.  
  
**14.** மானமிலார் நின்தாள் வழுத்தாத வன்மனத்தார்   
ஈனர்அவர் பால்போய் இளைத்தேன் இளைப்பாற  
ஊனமிலார் போற்றுகின்ற ஒற்றியப்பா உன்னுடைய  
ஞான அடியின்நிழல் நண்ணி மகிழேனோ.  
  
**15.** கல்லார்க் கிதங்கூறிக் கற்பழிந்து நில்லாமல்   
எல்லார்க்கும் நல்லவனே என்அரசே நல்தருமம்  
ஒல்லார் புரமெரித்த ஒற்றியப்பா உன்அடிக்கே  
சொல்லால் மலர்தொடுத்துச் சூழ்ந்தணிந்து வாழேனோ.  
  
**16.** கற்பவற்றைக் கல்லாக் கடையரிடம் சென்றவர்முன்   
அற்பஅற்றைக் கூலிக் கலையும் அலைப்பொழிய  
உற்பவத்தை நீக்குகின்ற ஒற்றியப்பா உன்னுடைய  
நற்பதத்தை ஏத்திஅருள் நல்நலந்தான் நண்ணேனோ.  
  
**17.** தந்தைதாய் மக்கள்மனை தாரம்எனும் சங்கடத்தில்   
சிந்தைதான் சென்று தியங்கி மயங்காமே  
உந்தைஎன்போர் இல்லாத ஒற்றியப்பா உன்அடிக்கீழ்  
முந்தையோர் போன்று முயங்கி மகிழேனோ.  
  
**18.** பொய்ஒன்றே அன்றிப் புறம்பொன்றும் பேசாத   
வையொன்றும் தீநாற்ற வாயார்க்கு மேலானேன்  
உய்என் றருள்ஈயும் ஒற்றியப்பா உன்னுடைய  
மெய்ஒன்று நீற்றின் விளக்கமது பாரேனோ.  
  
**19.** தூக்கமும்முன் தூங்கியபின் சோறிலையே என்னும்அந்த   
ஏக்கமுமே அன்றிமற்றோர் ஏக்கமிலா ஏழையனேன்  
ஊக்கமுளோர் போற்றுகின்ற ஒற்றியப்பா நின்அடிக்கீழ்  
நீக்கமிலா ஆனந்த நித்திரைதான் கொள்ளேனோ.  
  
**20.** வாதுபுரிந் தீன மடவார் மதித்திடுவான்   
போதுநிதம் போக்கிப் புலம்பும் புலைநாயேன்  
ஓதுமறை யோர்குலவும் ஒற்றியப்பா ஊரனுக்காத்  
தூதுசென்ற நின்தாள் துணைப்புகழைப் பாடேனோ.  
  
**21.** பொன்னாசை யோடும் புலைச்சியர்தம் பேராசை   
மன்னாசை மன்னுகின்ற மண்ணாசைப் பற்றறுத்தே  
உன்னாசை கொண்டேஎன் ஒற்றியப்பா நான்மகிழ்ந்துன்  
மின்னாரும் பொன்மேனி வெண்­ற்றைப் பாரேனோ.  
  
**22.** கள்உண்ட நாய்போல் கடுங்காம வெள்ளமுண்டு   
துள்உண்ட நெஞ்சத் துடுக்கடக்கி அன்பர்கள்தம்  
உள்உண்ட தெள்அமுதே ஒற்றியப்பா உன்தனைநான்  
வெள்உண்ட நந்தி விடைமீதில் காணேனோ.  
  
**23.** பேராத காமப் பிணிகொண்ட நெஞ்சகனேன்   
வாராத ஆனந்த வாழ்வுவந்து வாழ்ந்திடவே  
ஓராதார்க் கெட்டாத ஒற்றியப்பா உன்னுடைய  
நீரார் சடைமேல் நிலவொளியைக் காணேனோ.  
  
**24.** வன்னெஞ்சப் பேதை மடவார்க் கழிந்தலையும்   
கன்னெஞ்சப் பாவியன்யான் காதலித்து நெக்குருகி  
உன்னெஞ்சத் துள்உறையும் ஒற்றியப்பா உன்னுடைய  
வென்னஞ் சணிமிடற்றை மிக்குவந்து வாழ்த்தேனோ.  
  
**25.** புண்ணியமோர் போதும் புரிந்தறியாப் பொய்யவனேன்   
எண்ணியதோர் எண்ணம் இடர்இன்றி முற்றியிட  
உண்ணிலவு நல்ஒளியே ஒற்றியப்பா உன்னுடைய  
தண்ணிலவு தாமரைப்பொன் தாள்முடியில் கொள்ளேனோ.  
  
**26.** நன்றிதுஎன் றோர்ந்தும்அதை நாடாது நல்நெறியைக்   
கொன்றிதுநன் றென்னக் குறிக்கும் கொடியவன்யான்  
ஒன்றுமனத் துள்ஒளியே ஒற்றியப்பா உன்னுடைய  
வென்றி மழுப்படையின் மேன்மைதனைப் பாடேனோ.  
  
**27.** மண்கிடந்த வாழ்வின் மதிமயக்கும் மங்கையரால்   
புண்கிடந்த நெஞ்சப் புலையேன் புழுக்கம்அற  
ஒண்கிடந்த முத்தலைவேல் ஒற்றியப்பா நாரணன்தன்  
கண்கிடந்த சேவடியின் காட்சிதனைக் காணேனோ.  
  
**28.** கூட்டுவிக்குள் மேல்எழவே கூற்றுவன்வந் தாவிதனை   
வாட்டுவிக்கும் காலம் வருமுன்னே எவ்வுயிர்க்கும்  
ஊட்டுவிக்கும் தாயாகும் ஒற்றியப்பா நீஉலகை  
ஆட்டுவிக்கும் அம்பலத்துன் ஆட்டமதைப் பாரேனோ.  
  
**29.** மின்ஒப்பாம் வாழ்வை வியந்திடருள் வீழ்ந்தலைந்தேன்   
பொன்ஒப்பாய் தெய்வமணப் பூஒப்பாய் என்னினுமே  
உன்ஒப்பார் இல்லாத ஒற்றியப்பா உன்னுடைய  
தன்ஒப்பாம் வேணியின்மேல் சார்பிறையைப் பாரேனோ.  
  
**30.** சீலம்அற நிற்கும் சிறியார் உறவிடைநல்   
காலம்அறப் பேசிக் கழிக்கின்றேன் வானவர்தம்  
ஓலம்அற நஞ்சருந்தும் ஒற்றியப்பா உன்னுடைய  
நீல மணிமிடற்றின் நேர்மைதனைப் பாரேனோ.  
  
**31.** சீர்புகழும் மால்புகழும் தேவர்அயன் தன்புகழும்   
யார்புகழும் வேண்டேன் அடியேன் அடிநாயேன்  
ஊர்புகழும் நல்வளங்கொள் ஒற்றியப்பா உன்இதழித்  
தார்புகழும் நல்தொழும்பு சார்ந்துன்பால் நண்ணேனோ.  
  
**32.** ஆதவன்தன் பல்இறுத்த ஐயற் கருள்புரிந்த   
நாதஅர னேஎன்று நாத்தழும்பு கொண்டேத்தி  
ஓதவள மிக்கஎழில் ஒற்றியப்பா மண்ணிடந்தும்  
மாதவன்முன் காணா மலர்அடிக்கண் வைகேனோ.  
  
**33.** கல்லைப் புறங்கண்ட காய்மனத்துக் கைதவனேன்   
தொல்லைப் பழவினையின் தோய்வகன்று வாய்ந்திடவே  
ஒல்லைத் திருவருள்கொண் டொற்றியப்பா உன்னுடைய  
தில்லைப் பொதுவில் திருநடனம் காணேனோ.  
  
**34.** கடையவனேன் கன்மனத்தேன் கைதவனேன் வஞ்ச   
நடையவனேன் நாணிலியேன் நாய்க்கிணையேன் துன்பொழிய  
உடையவனே உலகேத்தும் ஒற்றியப்பா நின்பால்வந்  
தடையநின்று மெய்குளிர்ந்தே ஆனந்தம் கூடேனோ.  
  
**35.** வாதை மயல்காட்டும் மடவார் மலக்குழியில்   
பேதை எனவீழ்ந்தே பிணிஉழந்த பேயடியேன்  
ஓதை கடற்கரைவாய் ஒற்றியப்பா வாழ்த்துகின்றோர்  
தீதை அகற்றும்உன்றன் சீர்அருளைச் சேரேனோ.  
  
**36.** பொய்யர்க் குதவுகின்ற புன்மையினேன் வன்மைசெயும்   
வெய்யற் கிரிமியென மெய்சோர்ந் திளைத்தலைந்தேன்  
உய்யற் கருள்செய்யும் ஒற்றியப்பா உன்அடிசேர்  
மெய்யர்க் கடிமை செய்துன் மென்மலர்த்தாள் நண்ணேனோ.  
  
  
  
இரண்டாம் திருமுறை / Second Thirumurai  
  
##  046\. திருவிண்ணப்பம்  
tiruviṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** சழக்கி ருந்ததென் னிடத்தில்ஆ யினும்நீர்   
தந்தை ஆதலின் சார்ந்தநல் நெறியில்  
பழக்கி வைப்பது தேவரீர்க் குரிய  
பண்பன் றோஎனைப் பரிந்திலீர் ஆனால்  
வழக்கி ருப்பதிங் குமக்குமென் றனக்கும்  
வகுத்துக் கூறுதல் மரபுமற் றன்றால்  
புழைக்கை மாவுரி யீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**2.** அழுது நெஞ்சயர்ந் துமைநினைக் கின்றேன்   
ஐய நீர்அறி யாததும் அன்றே  
கழுது துன்றிய காட்டகத் தாடும்  
கதியி லீர்எனக் கழறினன் அல்லால்  
பழுது பேசின தொன்றிலை ஒற்றிப்  
பதியில் வாழ்படம் பக்கநா யகரே  
பொழுது போகின்ற தென்செய்கேன் எனைநீர்  
பொய்யன் என்னில்யான் போம்வழி எதுவோ.  
  
**3.** முன்னை மாதவ முயற்சிஒன் றில்லா   
மூட னேன்தனை முன்வர வழைத்துப்  
பிள்னை ஒன்றும்வாய்ப் பேச்சிலீ ரானால்  
பித்தர் என்றுமைப் பேசிட லாமே  
என்னை நான்பழித் திடுகின்ற தல்லால்  
இகழ்கி லேன்உமை எழில்ஒற்றி உடையீர்  
புன்னை அஞ்சடை யீர்எனை உடையீர்  
பொய்யன் என்னில்யான் போம்வழி எதுவோ.  
  
**4.** வன்மை பேசிய வன்தொண்டர் பொருட்டாய்   
வழக்குப் பேசிய வள்ளல்நீர் அன்றோ  
இன்மை யாளர்போல் வலியவந் திடினும்  
ஏழை யாம்இவன் என்றொழித் திட்டால்  
தன்மை அன்றது தருமமும் அன்றால்  
தமிய னேன்இன்னும் சாற்றுவ தென்னே  
பொன்மை அஞ்சடை யீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**5.** உறங்கு கின்றதும் விழிப்பதும் மகிழ்வாய்   
உண்ணு கின்றதும் உடுப்பதும் மயக்குள்  
இறங்கு கின்றதும் ஏறுகின் றதுமாய்  
எய்க்கின் றேன்மனம் என்னினும் அடியேன்  
அறங்கொள் நும்அடி அரண்என அடைந்தேன்  
அயர்வு தீர்த்தெனை ஆட்கொள நினையீர்  
புறங்கொள் காட்டகத் தீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**6.** கரும்பின் கட்டியும் கனியையும் கொடுத்தால்   
கயவர் ஆயினும் கசக்கும்என் றுரையார்  
அரும்பின் கட்டிள முலைஉமை மகிழும்  
ஐய நீர்உம தருள்எனக் களிக்க  
இரும்பின் கட்டிநேர் நெஞ்சினேன் எனினும்  
ஏற்று வாங்கிடா திருந்ததுண் டேயோ  
பொரும்பின் கட்டுரி யீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**7.** விருப்பு நின்றதும் பதமலர் மிசைஅவ்   
விருப்பை மாற்றுதல் விரகுமற் றன்றால்  
கருப்பு நேரினும் வள்ளியோர் கொடுக்கும்  
கடமை நீங்குறார் உடமையின் றேனும்  
நெருப்பு நும்உரு ஆயினும் அருகில்  
நிற்க அஞ்சுறேன் நீலனும் அன்றால்  
பொருப்பு வில்லுடை யீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**8.** கொடிய நஞ்சமு தாக்கிய உமக்கிக்   
கொடிய னேனைஆட் கொள்ளுதல் அரிதோ  
அடியர் தம்பொருட் டடிபடு வீர்எம்  
ஐய நும்மடிக் காட்பட விரைந்தேன்  
நெடிய மால்அயன் காண்கில ரேனும்  
நின்று காண்குவல் என்றுளம் துணிந்தேன்  
பொடிய நீறணி வீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**9.** வினையி னால்உடல் எடுத்தன னேனும்   
மேலை நாள்உமை விரும்பிய அடியேன்  
எனைஇன் னான்என அறிந்திலி ரோநீர்  
எழுமைச் செய்கையும் இற்றென அறிவீர்  
மனையி னால்வரும் துயர்கெட உமது  
மரபு வேண்டியே வந்துநிற் கின்றேன்  
புனையி னால்அமர்ந் தீர்ஒற்றி உடையீர்  
பொய்யன் என்னில்யான் போம்வழி எதுவோ.  
  
**10.** பிழைபு ரிந்தனன் ஆகிலும் உமது   
பெருமை நோக்கில்அப் பிழைசிறி தன்றோ  
மழைபு ரிந்திடும் வண்கையை மாற்ற  
மதிக்கின் றோர்எவர் மற்றிலை அதுபோல்  
உழைபு ரிந்தருள் வீர்எனில் தடுப்பார்  
உம்பர் இம்பரில் ஒருவரும் இலைகாண்  
புழைபு ரிந்தகை உலவொற்றி உடையீர்  
பொய்யன் என்னில்யான் போம்வழி எதுவோ.  
  
  
  
இரண்டாம் திருமுறை / Second Thirumurai  
  
##  047\. பிரசாத விண்ணப்பம்  
pirasāta viṇṇappam  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பசைஇலாக் கருங்கல் பாறைநேர் மனத்துப் பதகனேன் படிற்றுரு வகனேன்   
வசைஇலார்க் கருளும் மாணிக்க மணியே வள்ளலே நினைத்தொழல் மறந்து  
நசைஇலா மலம்உண் டோடுறும் கொடிய நாய்என உணவுகொண் டுற்றேன்  
தசைஎலாம் நடுங்க ஒற்றியில் உன்னால் தண்டிக்கப் பட்டனன் அன்றே.  
  
**2.** அன்னைபோன் றடியர்க் கருத்தியில் அருத்தும் அப்பநின் அடியினை காணா   
தென்னையோ மலம்உண் டுழன்றிடும் பன்றி என்னஉண் டுற்றனன் அதனால்  
புன்னைஅம் சடைஎம் புண்ணிய ஒளியே பூதநா யகஎன்றன் உடலம்  
தன்னைநீ அமர்ந்த ஒற்றியில் உன்னால் தண்டிக்கப் பட்டனன் அன்றே.  
  
**3.** கண்ணினால் உனது கழற்பதம் காணும் கருத்தினை மறந்துபாழ் வயிற்றை   
மண்ணினால் நிறைத்தல் எனஉண வருந்தி மலம்பெற வந்தனன் அதனால்  
எண்ணினால் அடங்கா எண்குணக் குன்றே இறைவனே நீஅமர்ந் தருளும்  
தண்ணினால் ஓங்கும் ஒற்றியில் உன்னால் தண்டிக்கப் பட்டனன் அன்றே.  
  
**4.** நின்முனம் நீல கண்டம்என் றோதும் நெறிமறந் துணவுகொண் டந்தோ   
பொன்முனம் நின்ற இரும்பென நின்றேன் புலையனேன் ஆதலால் இன்று  
மின்முனம் இலங்கும் வேணிஅம் கனியே விரிகடல் தானைசூழ் உலகம்  
தன்முனம் இலங்கும் ஒற்றியில் உன்னால் தண்டிக்கப் பட்டனன் அன்றே.  
  
**5.** குழிக்குமண் அடைக்கும் கொள்கைபோல் பாழும் கும்பியை ஓம்பினன் அல்லால்   
செழிக்கும்உன் திருமுன் நீலகண் டந்தான் செப்புதல் மறந்தனன் அதனால்  
விழிக்குள்நின் றிலங்கும் விளங்கொளி மணியே மென்கரும் பீன்றவெண் முத்தம்  
தழிக்கொளும் வயல்சூழ் ஒற்றியில் உன்னால் தண்டிக்கப் பட்டனன் அன்றே.  
  
**6.** கமரிடை மலநீர் கவிழ்த்தல்போல் வயிற்றுக் கடன்கழித் திட்டனன் அல்லால்   
அமரிடைப் புரமூன் றெரித்தருள் புரிந்த ஐயனே நினைத்தொழல் மறந்தேன்  
சமரிடை மனத்தேன் ஆதலால் முனிவர் சங்கர சிவசிவ என்றே  
தமரிடை ஓங்கும் ஒற்றியில் உன்னால் தண்டிக்கப் பட்டனன் அன்றே.  
  
**7.** அருமருந் தனையாய் நின்திரு முன்போந் தரகர எனத்தொழல் மறந்தே   
இருளுறும் மனத்தேன் மலத்தினும் இழிந்த இயல்புற உண்டனன் அதனால்  
கருமருந் தனைய அஞ்செழுத் தோதும் கருத்தர்போல் திருத்தம தாகத்  
தருமநின் றோங்கும் ஒற்றியில் உன்னால் தண்டிக்கப் பட்டனன் அன்றே.  
  
**8.** கண்நுதல் கரும்பே நின்முனம் நீல கண்டம்என் றோதுதல் மறந்தே   
உண்ணுதற் கிசைந்தே உண்டுபின் ஒதிபோல் உன்முனம் நின்றனன் அதனால்  
நண்ணுதல் பொருட்டோர் நான்முகன் மாயோன் நாடிட அடியர்தம்உள்ளத்  
தண்ணுதல் கலந்த ஒற்றியில் உன்னால் தண்டிக்கப் பட்டனன் அன்றே.  
  
**9.** கற்றவர்க் கினிதாம் கதியருள் நீல கண்டம்என் றுன்திரு முன்னர்   
சொற்றிடல் மறந்தேன் சோற்றினை ஊத்தைத் துருத்தியில் அடைத்தனன் அதனால்  
செற்றமற் றுயர்ந்தோர் சிவசிவ சிவமா தேவஓம் அரகர எனும்சொல்  
சற்றும்விட் டகலா ஒற்றியில் உன்னால் தண்டிக்கப் பட்டனன் அன்றே.  
  
**10.** முறைப்படி நினது முன்புநின் றேத்தி முன்னிய பின்னர்உண் ணாமல்   
சிறைப்படி வயிற்றில் பொறைப்பட ஒதிபோல் சென்றுநின் முன்னர்உற் றதனால்  
கறைப்பட ஓங்கும் கண்டனே எவர்க்கும் கருத்தனே ஒருத்தனே மிகுசீர்  
தறைப்படர்ந் தோங்கும் ஒற்றியில் உன்னால் தண்டிக்கப் பட்டனன் அன்றே.  
  
  
  
இரண்டாம் திருமுறை / Second Thirumurai  
  
##  048\. வழிமொழி விண்ணப்பம்  
vaḻimoḻi viṇṇappam  
  
  
  
  
 திருவொற்றியூரும் திருத்தில்லையும்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** நீல னேன்கொடும் பொய்யல துரையா   
நீசன் என்பதென் நெஞ்சறிந் ததுகாண்  
சால ஆயினும் நின்கழல் அடிக்கே  
சரண்பு குந்திடில் தள்ளுதல் வழக்கோ  
ஆலம் உண்டநின் தன்மைமா றுவதேல்  
அகில கோடியும் அழிந்திடும் அன்றே  
சீல மேவிய ஒற்றியம் பரனே  
தில்லை அம்பலம் திகழ்ஒளி விளக்கே.  
  
**2.** கண்ணுன் மாமணி யேஅருட் கரும்பே   
கற்ற நெஞ்சகம் கனிந்திடும் கனியே  
எண்ணுள் உட்படா இன்பமே என்றென்  
றெந்தை நின்றனை ஏத்திலன் எனினும்  
மண்ணுள் மற்றியான் வழிவழி அடியேன்  
மாய மன்றிதுன் மனம்அறிந் ததுவே  
திண்ணம் ஈந்தருள் ஒற்றியூர் அரசே  
தில்லை அம்பலம் திகழ்ஒளி விளக்கே.  
  
**3.** நல்லன் அல்லனான் ஆயினும் சிறியேன்   
நான்அ றிந்ததோ நாடறிந் ததுகாண்  
சொல்ல வாயிலை ஆயினும் எனைநீ  
தொழும்பு கொண்டிடில் துய்யனும் ஆவேன்  
வல்ல உன்கருத் தறிந்திலேன் மனமே  
மயங்கு கின்றதியான் வாடுகின் றனன்காண்  
செல்லல் நீக்கிய ஒற்றியூர் அரசே  
தில்லை அம்பலம் திகழ்ஒளி விளக்கே.  
  
**4.** இரக்கம் என்பதென் னிடத்திலை எனநீ   
இகழ்தி யேல்அஃதி யல்புமற் றடியேன்  
பரக்க நின்அருட் கிரக்கமே அடைந்தேன்  
பார்த்தி லாய்கொலோ பார்த்தனை எனில்நீ  
கரப்ப துன்றனக் கழகன்று கண்டாய்  
காள கண்டனே கங்கைநா யகனே  
திரக்கண் நெற்றியாய் ஒற்றியாய்த் தில்லைத்  
திருச்சிற் றம்பலம் திகழ்ஒளி விளக்கே.  
  
**5.** யாது நான்பிழை செய்யினும் பொறுப்பான்   
எந்தை எம்மிறை என்றுவந் தடைந்தேன்  
தீது நோக்கிநீ செயிர்த்திடில் அடியேன்  
செய்வ தென்னைநின் சித்தமிங் கறியேன்  
போது போகின்ற தன்றிஎன் மாயப்  
புணர்ச்சி யாதொன்றும் போகின்ற திலைகாண்  
சீத வார்பொழில் ஒற்றியம் பரனே  
திருச்சிற் றம்பலம் திகழ்ஒளி விளக்கே.  
  
**6.** தாய்க்கும் தந்தைக்கும் நிகரும்நின் இருதாள்   
சார்ந்த மேலவர் தமைத்தொழு தேத்தா  
நாய்க்கும் நாய்எனும் பாவியேன் பிழையை  
நாடி நல்லருள் நல்கிடா திருந்தால்  
ஏய்க்கும் மால்நிறக் காலன்வந் திடும்போ  
தென்கொ லாம்இந்த எண்ணம்என் மனத்தைத்  
தீய்க்கு தென்செய்வேன் ஒற்றியம் சிவனே  
தில்லை அம்பலம் திகழ்ஒளி விளக்கே.  
  
**7.** ஆட்டு கின்றநீ அறிந்திலை போலும்   
ஐவர் பக்கம்நான் ஆடுகின் றதனைக்  
காட்டு கின்றவான் கடலிடை எழுந்த  
காள முண்டஅக் கருணையை உலகில்  
நாட்டு கின்றனை ஆயில்இக் கொடிய  
நாய்க்கும் உன்னருள் நல்கிட வேண்டும்  
தீட்டு கின்றநல் புகழ்ஒற்றி அரசே  
திருச்சிற் றம்பலம் திகழ்ஒளி விளக்கே.  
  
**8.** உய்ய ஒன்றிலேன் பொய்யன்என் பதனை   
ஒளித்தி லேன்இந்த ஒதியனுக் கருள்நீ  
செய்ய வேண்டுவ தின்றெனில் சிவனே  
செய்வ தென்னைநான் திகைப்பதை அன்றி  
மையல் நெஞ்சினேன் ஆயினும் உன்னை  
மறந்தி லேன்இது வஞ்சமும் அன்றே  
செய்ய மேனிஎம் ஒற்றியூர் வாழ்வே  
திருச்சிற் றம்பலம் திகழ்ஒளி விளக்கே.  
  
**9.** வாடு கின்றனன் என்றனை இன்னும்   
வருந்த வைக்கினும் மறந்திடேன் உன்னைப்  
பாடு கின்றனன் பாவியேன் என்னைப்  
பாது காப்பதுன் பரம்அது கண்டாய்  
தேடு கின்றமால் நான்முகன் முதலாம்  
தேவர் யாவரும் தெரிவரும் பொருளே  
சேடு நின்றநல் ஒற்றியூர் வாழ்வே  
திருச்சிற் றம்பலம் திகழ்ஒளி விளக்கே.  
  
**10.** சிறியர் செய்பிழை பெரியவர் பொறுக்கும்   
சீல மென்பதுன் திருமொழி அன்றே  
வறிய னேன்பிழை யாவையும் உனது  
மனத்தில் கொள்ளுதல் வழக்கல இனிநீ  
இறையும் தாழ்க்கலை அடியனேன் தன்னை  
ஏன்று கொண்டருள் ஈந்திடல் வேண்டும்  
செறிய ஓங்கிய ஒற்றியம் பரமே  
திருச்சிற் றம்பலம் திகழ்ஒளி விளக்கே.  
  
  
  
இரண்டாம் திருமுறை / Second Thirumurai  
  
##  049\. சிறுமை விண்ணப்பம்  
siṟumai viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** இன்று நின்றவர் நாளைநின் றிலரே   
என்செய் வோம்இதற் கென்றுளம் பதைத்துச்  
சென்று நின்றுசோர் கின்றனன் சிவனே  
செய்வ தென்னைநான் சிறியருள் சிவனே  
நன்று நின்துணை நாடக மலர்த்தாள்  
நண்ண என்றுநீ நயந்தருள் வாயோ  
பொன்றல் இன்றிய எழில்ஒற்றி அரசே  
போற்றும் யாவர்க்கும் பொதுவில்நின் றவனே.  
  
**2.** மறுமை இம்மையும் வளம்பெற வேண்டேன்   
மருவும் நின்அருள் வாழ்வுற அடையாச்  
சிறுமை எண்ணியே திகைக்கின்றேன் சிவனே  
செய்வ தென்னைநான் சிறியருள் சிறியேன்  
வறுமை யாளனேன் வாட்டம்நீ அறியா  
வண்ணம் உண்டுகொல் மாணிக்க மலையே  
பொறுமை யாளனே ஒற்றிஅம் பரனே  
போற்றும் யாவர்க்கும் பொதுவில்நின் றவனே.  
  
**3.** உய்ய வல்லனேல் உன்திரு அருளாம்   
உடைமை வேண்டும்அவ் உடைமையைத் தேடல்  
செய்ய வல்லனோ அல்லகாண் சிவனே  
செய்வ தென்னைநான் சிறியருள் சிறியேன்  
பெய்ய வல்லநின் திருவருள் நோக்கம்  
பெறவி ழைந்தனன் பிறஒன்றும் விரும்பேன்  
பொய்யி தல்லஎம் ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**4.** வெல்லு கின்றனர் வினைப்புல வேடர்   
மெலிகின் றேன்இங்கு வீணினில் காலம்  
செல்லு கின்றன ஐயவோ சிவனே  
செய்வ தென்னைநான் சிறியருள் சிறியேன்  
சொல்லு கின்றனன் கேட்கின்றாய் கேட்டும்  
தூர நின்றனை ஈரமில் லார்போல்  
புல்லு கின்றசீர் ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**5.** ஏறு கின்றிலேன் இழிகிலேன் நடுநின்   
றெய்க்கின் றேன்பவம் என்னும்அக் குழியில்  
தேறு கின்றிலேன் சிக்கெனச் சிவனே  
செய்வ தென்னைநான் சிறியருள் சிறியேன்  
கூறு கின்றதென் கடவுள்நீ அறியாக்  
கொள்கை ஒன்றிலை குன்றவில் லோனே  
பூறு வங்கொளும் ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**6.** கந்த மும்மல ரும்என நின்றாய்   
கண்டு கொண்டிலேன் காமவாழ் வதனால்  
சிந்தை நொந்தயர் கின்றனன் சிவனே  
செய்வ தென்னைநான் சிறியருள் சிறியேன்  
எந்த நல்வழி யால்உனை அடைவேன்  
யாதுந் தேர்ந்திலேன் போதுபோ வதுகாண்  
புந்தி இன்பமே ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**7.** அல்லல் என்னைவிட் டகன்றிட ஒற்றி   
அடுத்து நிற்கவோ அன்றிநற் புலியூர்த்  
தில்லை மேவவோ அறிந்திலேன் சிவனே  
செய்வ தென்னைநான் சிறியருள் சிறியேன்  
ஒல்லை இங்குவா என்றருள் புரியா  
தொழிதி யேல்உனை உறுவதெவ் வணமோ  
புல்லர் மேவிடா ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**8.** ஞால வாழ்க்கையை நம்பிநின் றுழலும்   
நாய்க ளுக்கெலாம் நாயர சானேன்  
சீலம் ஒன்றிலேன் திகைக்கின்றேன் சிவனே  
செய்வ தென்னைநான் சிறியருள் சிறியேன்  
ஏல நின்அருள் ஈதியேல் உய்வேன்  
இல்லை யேல்எனக் கில்லைஉய் திறமே  
போல என்றுரை யாஒற்றி அரசே  
போற்றும் யாவர்க்கும் பொதுவில்நின் றவனே.  
  
**9.** சுத்த நெஞ்சருள் சேர்க்கினும் அலது   
சோம்பல் நெஞ்சருள் சேர்க்கினும் நினது  
சித்தம் என்னள வன்றது சிவனே  
செய்வ தென்னைநான் சிறியருள் சிறியேன்  
நித்தம் நின்னடி அன்றிஒன் றேத்தேன்  
நித்த னேஅது நீஅறி யாயோ  
புத்த ருந்தமிழ் ஒற்றியூர் அரசே  
போற்றும் யாவர்க்கும் பொதுவில்நின் றவனே.  
  
**10.** தத்து மத்திடைத் தயிரென வினையால்   
தளர்ந்து மூப்பினில் தண்டுகொண் டுழன்றே  
செத்து மீளவும் பிறப்பெனில் சிவனே  
செய்வ தென்னைநான் சிறியருள் சிறியேன்  
தொத்து வேண்டும்நின் திருவடிக் கெனையே  
துட்டன் என்றியேல் துணைபிறி தறியேன்  
புத்தை நீக்கிய ஒற்றியம் பரனே  
போற்றும் யாவர்க்கும் பொதுவில்நின் றவனே.  
  
**11.** பரிந்தி லேன்அருட் பாங்குறும் பொருட்டாய்ப்   
பந்த பாசத்தைப் பறித்திடும் வழியைத்  
தெரிந்தி லேன்திகைப் புண்டனன் சிவனே  
செய்வ தென்னைநான் சிறியருள் சிறியேன்  
விரிந்த நெஞ்சமும் குவிந்தில இன்னும்  
வெய்ய மாயையில் கையற வடைந்தே  
புரிந்து சார்கின்ற தொற்றியம் பரனே  
போற்றும் யாவர்க்கும் பொதுவில்நின் றவனே.  
  
  
  
இரண்டாம் திருமுறை / Second Thirumurai  
  
##  050\. ஆற்றா விண்ணப்பம்  
āṟṟā viṇṇappam  
  
  
  
  
 திருவொற்றியூர்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** அன்னையில் பெரிதும் இனியஎன் அரசே அம்பலத் தாடல்செய் அமுதே   
பொன்னைஒத் தொளிரும் புரிசடைக் கனியே போதமே ஒற்றிஎம் பொருளே  
உன்னைவிட் டயலார் உறவுகொண் டடையேன் உண்மைஎன் உள்ளம்நீ அறிவாய்  
என்னைவிட் டிடில்நான் என்செய்வேன் ஒதிபோல் இருக்கின்ற இவ்வெளி யேனே.  
  
**2.** எளியனேன் மையல் மனத்தினால் உழன்றேன் என்செய்வேன் என்செய்வேன்பொல்லாக்   
களியனேன் வாட்டம் கண்டனை இன்னும் கருணைசெய் திலைஅருட் கரும்பே  
அளியனே திருச்சிற் றம்பலத் தொளியே அருமருந் தேவட வனத்துத்  
தனியனே ஒற்றித் தலத்தமர் மணியே தயையிலி போல்இருந் தனையே.  
  
**3.** இருந்தனை எனது நெஞ்சினுள் எந்தாய் என்துயர் அறிந்திலை போலும்   
முருந்தனை முறுவல் மங்கையர் மலைநேர் முலைத்தலை உருண்டன னேனும்  
மருந்தனை யாய்உன் திருவடி மலரை மறந்திலேன் வழுத்துகின் றனன்காண்  
வருந்தனை யேல்என் றுரைத்திலை ஐயா வஞ்சகம் உனக்கும்உண் டேயோ.  
  
**4.** உண்டநஞ் சின்னும் கண்டம்விட் டகலா துறைந்தது நாடொறும் அடியேன்   
கண்டனன் கருணைக் கடல்எனும் குறிப்பைக் கண்டுகண் டுளமது நெகவே  
விண்டனன் என்னைக் கைவிடில் சிவனே விடத்தினும் கொடியன்நான் அன்றோ  
அண்டர்கட் கரசே அம்பலத் தமுதே அலைகின்றேன் அறிந்திருந் தனையே.  
  
**5.** தனையர்செய் பிழையைத் தந்தையர் குறித்துத் தள்ளுதல் வழக்கல என்பார்   
வினையனேன் பிழையை வினையிலி நீதான் விவகரித் தெண்ணுதல் அழகோ  
உனையலா திறந்தும் பிறந்தும்இவ் வுலகில் உழன்றிடுந் தேவரை மதியேன்  
எனையலா துனக்கிங் காளிலை யோஉண்டென்னினும் ஏன்றுகொண் டருளே.  
  
**6.** ஏன்றுகொண் டருள வேண்டும்இவ் எளியேன் இருக்கினும் இறக்கினும் பொதுவுள்   
ஊன்றுகொண் டருளும் நின்னடி யல்லால் உரைக்கும்மால் அயன்முதல் தேவர்  
நான்றுகொண் டிடுவ ரேனும்மற் றவர்மேல் நாஎழா துண்மையீ திதற்குச்  
சான்றுகொண் டருள நினைத்தியேல் என்னுள் சார்ந்தநின் சரண்இரண் டன்றே.  
  
**7.** சரணவா ரிசம்என் தலைமிசை இன்னும் தரித்திலை தாழ்த்தனை அடியேன்   
கரணவா தனையும் கந்தவா தனையும் கலங்கிடக் கபமிழுத் துந்தும்  
மரணவா தனைக்கென் செய்குவம் என்றே வருந்துகின் றனன்மனம் மாழாந்  
தரணமூன் றெரிய நகைத்தஎம் இறையே அடியனை ஆள்வதுன் கடனே.  
  
**8.** கடம்பொழி ஓங்கல் உரிஉடை உடுக்கும் கடவுளே கடவுளர் கோவே   
மடம்பொழி மனத்தேன் மலஞ்செறிந் தூறும் வாயில்ஓர் ஒன்பதில் வரும்இவ்  
உடம்பொழிந் திடுமேல் மீண்டுமீண் டெந்தஉடம்புகொண் டுழல்வனோஎன்று  
நடம்பொழி பதத்தாய் நடுங்குகின் றனன்காண் நான்செயும் வகைஎது நவிலே.  
  
**9.** வகைஎது தெரிந்தேன் ஏழையேன் உய்வான் வள்ளலே வலிந்தெனை ஆளும்   
தகைஅது இன்றேல் என்செய்வேன் உலகர் சழக்குடைத் தமியன்நீ நின்ற  
திகைஎது என்றால் சொலஅறி யாது திகைத்திடும் சிறியனேன் தன்னைப்  
பகைஅது கருதா தாள்வதுன் பரங்காண் பவளமா நிறத்தகற் பகமே.  
  
**10.** கற்பன அறிந்து கற்கிலேன் சழக்குக் கல்விகற் றுழன்றனன் கருணை   
சொற்பன மதிலும் காண்கிலேன் பொல்லாச் சூகரம் எனமலம் துய்த்தேன்  
விற்பனன் எனவே நிற்பது விழைந்தேன் வீணனேன் விரகிலா வெறியேன்  
அற்பனேன் தன்னை ஆண்டநின் அருளை ஆய்ந்திடில் அன்னையின் பெரிதே.  
  
  
  
இரண்டாம் திருமுறை / Second Thirumurai  
  
##  051\. இரங்கல் விண்ணப்பம்  
iraṅkal viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பற்று நோக்கிய பாவியேன் தனக்குப்   
பரிந்து நீஅருட் பதம்அளித் திலையே  
மற்று நோக்கிய வல்வினை அதனால்  
வஞ்ச மாயையின் வாழ்க்கையின் மனத்தின்  
அற்று நோக்கிய நோய்களின் மூப்பின்  
அலைதந் திவ்வுல கம்படும் பாட்டை  
உற்று நோக்கினால் உருகுதென் உள்ளம்  
ஒற்றி மேவிய உலகுடை யோனே.  
  
**2.** கொடிய நெஞ்சினேன் கோபமே அடைந்தேன்   
கோடி கோடியாம் குணப்பழு துடையேன்  
கடிய வஞ்சகக் கள்வனேன் தனக்குன்  
கருணை ஈந்திடா திருந்திடில் கடையேன்  
அடியன் ஆகுவ தெவ்வணம் என்றே  
ஐய ஐயநான் அலறிடு கின்றேன்  
ஒடிய மும்மலம் ஒருங்கறுத் தவர்சேர்  
ஒற்றி மேவிய உலகுடை யோனே.  
  
**3.** காமம் என்பதோர் உருக்கொடிவ் வுலகில்   
கலங்கு கின்றஇக் கடையனேன் தனக்குச்  
சேமம் என்பதாம் நின்அருள் கிடையாச்  
சிறுமை யேஇன்னும் செறிந்திடு மானால்  
ஏம நெஞ்சினர் என்றனை நோக்கி  
ஏட நீகடை என்றிடில் அவர்முன்  
ஊமன் ஆகுவ தன்றிஎன் செய்வேன்  
ஒற்றி மேவிய உலகுடை யோனே.  
  
**4.** மண்ணில் நின்றவர் வாழ்வதும் கணத்தில்   
வருந்தி மாய்வதும் மற்றிவை எல்லாம்  
கண்ணின் நேர்நிதங் கண்டும்இவ் வாழ்வில்  
காதல் நீங்கிலாக் கல்மனக் கொடியேன்  
எண்ணி நின்றஓர் எண்ணமும் முடியா  
தென்செய் கேன்வரும் இருவினைக் கயிற்றால்  
உண்ணி ரம்பநின் றாட்டுகின் றனைநீ  
ஒற்றி மேவிய உலகுடை யோனே.  
  
**5.** வெருட்சி யேதரும் மலஇரா இன்னும்   
விடியக் கண்டிலேன் வினையினேன் உள்ளம்  
மருட்சி மேவிய தென்செய்கேன் உன்பால்  
வருவ தற்கொரு வழியும்இங் கறியேன்  
தெருட்சி யேதரும் நின்அருள் ஒளிதான்  
சேரில் உய்குவேன் சேர்ந்தில தானால்  
உருட்சி ஆழிஒத் துழல்வது மெய்காண்  
ஒற்றி மேவிய உலகுடை யோனே.  
  
**6.** யாதும் உன்செய லாம்என அறிந்தும்   
ஐய வையமேல் அவர்இவர் ஒழியாத்  
தீது செய்தனர் நன்மைசெய் தனர்நாம்  
தெரிந்து செய்வதே திறம்என நினைத்துக்  
கோது செய்மலக் கோட்டையைக் காவல்  
கொண்டு வாழ்கிறேன் கண்டிட இனிநீ  
ஓது செய்வதொன் றென்னுயிர்த் துணையே  
ஒற்றி மேவிய உலகுடை யோனே.  
  
**7.** பந்த மட்டின்ஆம் பாவிநெஞ் சகத்தால்   
பவப்பெ ருங்கடல் படிந்துழன் றயர்ந்தேன்  
இந்த மட்டில்நான் உழன்றதே அமையும்  
ஏற வேண்டும்உன் எண்ணமே தறியேன்  
அந்த மட்டினில் இருத்தியோ அன்றி  
அடிமை வேண்டிநின் அருட்பெரும் புணையை  
உந்த மட்டினால் தருதியோ உரையாய்  
ஒற்றி மேவிய உலகுடை யோனே.  
  
**8.** ஞான மென்பதின் உறுபொருள் அறியேன்   
ஞானி அல்லன்நான் ஆயினும் கடையேன்  
ஆன போதிலும் எனக்குநின் அருள்ஓர்  
அணுவில் பாதியே ஆயினும் அடைந்தால்  
வான மேவிய அமரரும் அயனும்  
மாலும் என்முனம் வலியிலர் அன்றே  
ஊனம் நீக்கிநல் அருள்தரும் பொருளே  
ஒற்றி மேவிய உலகுடை யோனே.  
  
**9.** அளிய நெஞ்சம்ஓர் அறிவுரு வாகும்   
அன்பர் தம்புடை அணுகிய அருள்போல்  
எளிய நெஞ்சினேற் கெய்திடா தேனும்  
எள்ளில் பாதிமட் டீந்தருள் வாயேல்  
களிய மாமயல் காடற எறிந்தாங்  
கார வேரினைக் களைந்துமெய்ப் போத  
ஒளிய வித்தினால் போகமும் விளைப்பேன்  
ஒற்றி மேவிய உலகுடை யோனே.  
  
**10.** நாக நாட்டதின் நலம்பெற வேண்டேன்   
நரகில் ஏகென நவிலினும் அமைவேன்  
ஆகம் நாட்டிடை விடுகெனில் விடுவேன்  
அல்லல் ஆம்பவம் அடைஎனில் அடைவேன்  
தாகம் நாட்டிய மயல்அற அருள்நீர்  
தருதல் இல்எனச் சாற்றிடில் தரியேன்  
ஓகை நாட்டிய யோகியர் பரவும்  
ஒற்றி மேவிய உலகுடை யோனே.  
  
  
  
இரண்டாம் திருமுறை / Second Thirumurai  
  
##  052\. காதல் விண்ணப்பம்  
kātal viṇṇappam  
  
  
  
  
 திருவொற்றியூர்  
  
  
 எழுசீர்க்கழிநெடிலடி ஆசிரியவிருத்தம்  
  
  
 திருச்சிற்றம்பலம்  
  
**1.** வஞ்சக வினைக்கோர் கொள்கலம் அனைய மனத்தினேன் அனைத்தினும் கொடியேன்   
தஞ்சம்என் றடைந்தே நின்திருக் கோயில் சந்நிதி முன்னர்நிற் கின்றேன்  
எஞ்சலில் அடங்காப் பாவிஎன் றெனைநீ இகழ்ந்திடில் என்செய்வேன் சிவனே  
கஞ்சன்மால் புகழும் ஒற்றியங் கரும்பே கதிதரும் கருணையங் கடலே.  
  
**2.** நிற்பது போன்று நிலைபடா உடலை நேசம்வைத் தோம்புறும் பொருட்டாய்ப்   
பொற்பது தவிரும் புலையர்தம் மனைவாய்ப் புந்திநொந் தயர்ந்தழு திளைத்தேன்  
சொற்பதங் கடந்த நின்திரு வடிக்குத் தொண்டுசெய் நாளும்ஒன் றுளதோ  
கற்பது கற்றோர் புகழ்திரு வொற்றிக் காவல்கொள் கருணையங் கடலே.  
  
**3.** முன்னைவல் வினையால் வஞ்சக மடவார் முழுப்புலைக் குழிவிழுந் திளைத்தேன்   
என்னையோ கொடியேன் நின்திரு வருள்தான் எய்தில னேல்உயி‘க் குறுதிப்  
பின்னைஎவ் வணந்தான் எய்துவ தறியேன் பேதையில் பேதைநான் அன்றோ  
கன்னலே தேனே ஒற்றிஎம் அமுதே கடவுளே கருணையங் கடலே.  
  
**4.** மண்ணினுள் மயங்கி வஞ்சக வினையால் மனந்தளர்ந் தழுங்கிநாள் தோறும்   
எண்ணினுள் அடங்காத் துயரொடும் புலையர் இல்லிடை மல்லிடு கின்றேன்  
விண்ணினுள் இலங்கும் சுடர்நிகர் உனது மெல்அடிக் கடிமைசெய் வேனோ  
கண்ணினுள் மணியே ஒற்றியங் கனியே கடவுளே கருணையங் கடலே.  
  
**5.** அளவிலா உலகத் தனந்தகோ டிகளாம் ஆருயிர்த் தொகைக்குளும் எனைப்போல்   
இளகிலா வஞ்ச நெஞ்சகப் பாவி ஏழைகள் உண்டுகொல் இலைகாண்  
தளர்விலா துனது திருவடி எனும்பொற் றாமரைக் கணியனா குவனோ  
களவிலார்க் கினிய ஒற்றிஎம் மருந்தே கனந்தரும் கருணையங் கடலே.  
  
**6.** ஞானம்என் பதிலோர் அணுத்துணை யேனும் நண்ணிலேன் புண்ணியம் அறியேன்   
ஈனம்என் பதனுக் கிறைஎனல் ஆனேன் எவ்வணம் உய்குவ தறியேன்  
வானநா டவரும் பெறற்கரு நினது மலரடித் தொழும்புசெய் வேனோ  
கானவேட் டுருவாம் ஒருவனே ஒற்றிக் கடவுளே கருணையங் கடலே.  
  
**7.** ஞாலவாழ் வனைத்தும் கானல்நீர் எனவே நன்கறிந் துன்திரு அருளாம்   
சீலவாழ் வடையும் செல்வம்இப் பொல்லாச் சிறியனும் பெறுகுவ தேயோ  
நீலமா மிடற்றுப் பவளமா மலையே நின்மல ஆனந்த நிலையே  
காலன்நாண் அவிழ்க்கும் காலனே ஒற்றிக் கடவுளே கருணையங் கடலே.  
  
**8.** மாலொடு நான்கு வதனனும் காணா மலரடிக் கடிமைசெய் தினிப்பாம்   
பாலொடு கலந்த தேன்என உன்சீர் பாடும்நாள் எந்தநாள் அறியேன்  
வேலொடு மயிலும் கொண்டிடுஞ் சுடரை விளைவித்த வித்தக விளக்கே  
காலொடு பூதம் ஐந்துமாம் ஒற்றிக் கடவுளே கருணையங் கடலே.  
  
**9.** சற்றும்நற் குணந்தான் சார்ந்திடாக் கொடியார் தந்தலை வாயிலுள் குரைக்கும்   
வெற்றுநாய் தனக்கும் வேறுநா யாக மெலிகின்றேன் ஐம்புலச் சேட்டை  
அற்றுநின் றவர்க்கும் அரியநின் திருத்தாட் கடிமைசெய் தொழுகுவ னேயோ  
கற்றுமுற் றுணர்ந்தோர்க் கருள்தரும் ஒற்றிக் கடவுளே கருணையங்கடலே.  
  
**10.** மறைகளும் இன்னும் தலைத்தலை மயங்க மறைந்துல குயிர்தொறும் ஒளித்த   
இறைவநின் திருத்தாட் கன்பிலாக் கொடியன் என்னினும் ஏழையேன் தனக்கு  
நிறைதரும் நினது திருவருள் அளிக்க நினைத்தலே நின்கடன் கண்டாய்  
கறைமணி மிடற்றுத் தெய்வமே ஒற்றிக் காவல்கொள் கருணையங் கடலே.  
  
  
  
இரண்டாம் திருமுறை / Second Thirumurai  
  
##  053\. பொருள் விண்ணப்பம்  
poruḷ viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** உலக வாழ்க்கையின் உழலும்என் நெஞ்சம்   
ஒன்று கோடியாய்ச் சென்றுசென் றுலைந்தே  
கலக மாயையில் கவிழ்க்கின்ற தெளியேன்  
கலுழ்கின் றேன்செயக் கடவதொன் றறியேன்  
இலகும் அன்பர்தம் எய்ப்பினில் வைப்பே  
இன்ப வெள்ளமே என்னுடை உயிரே  
திலக மேதிரு ஒற்றிஎம் உறவே  
செல்வ மேபர சிவபரம் பொருளே.  
  
**2.** எண்ணி லாநினைப் புற்றதின் வழியே   
இன்ப துன்பங்கள் எய்திஎன் நெஞ்சம்  
கண்ணி லாக்குரங் கெனஉழன் றதுகாண்  
கடைய னேன்செயக் கடவதொன் றறியேன்  
பெண்நி லாவிய பாகத்தெம் அமுதே  
பிரமன் ஆதியர் பேசரும் திறனே  
தெண்நி லாமுடி ஒற்றியங் கனியே  
செல்வ மேபர சிவபரம் பொருளே.  
  
**3.** ஊண்உ றக்கமே பொருள்என நினைத்த   
ஒதிய னேன்மனம் ஒன்றிய தின்றாய்க்  
காணு றக்கருங் காமஞ்சான் றதுகாண்  
கடைய னேன்செயக் கடவதொன் றறியேன்  
மாணு றக்களங் கறுத்தசெம் மணியே  
வள்ள லேஎனை வாழ்விக்கும் மருந்தே  
சேணு றத்தரும் ஒற்றிநா யகமே  
செல்வ மேபர சிவபரம் பொருளே.  
  
**4.** யாது சொல்லினும் கேட்பதின் றந்தோ   
யான்செய் தேன்என தென்னும்இவ் இருளில்  
காது கின்றதென் வஞ்சக நெஞ்சம்  
கடைய னேன்செயக் கடவதொன் றறியேன்  
ஓது மாமறை உபநிட தத்தின்  
உச்சி மேவிய வச்சிர மணியே  
தீது நீக்கிய ஒற்றியந் தேனே  
செல்வ மேபர சிவபரம் பொருளே.  
  
**5.** சொல்லும் சொல்லள வன்றுகாண் நெஞ்சத்   
துடுக்க னைத்தும்இங் கொடுக்குவ தெவனோ  
கல்லும் பிற்படும் இரும்பினும் பெரிதால்  
கடைய னேன்செயக் கடவதொன் றறியேன்  
அல்லும் எல்லும்நின் றகங்குழைந் தேத்தும்  
அன்பருள் ஊறும் ஆனந்தப் பெருக்கே  
செல்லு லாம்பொழில் ஒற்றியங் கரும்பே  
செல்வ மேபர சிவபரம் பொருளே.  
  
**6.** இம்மை இன்பமே வீடெனக் கருதி   
ஈனர் இல்லிடை இடர்மிக உழந்தே  
கைம்மை நெஞ்சம்என் றனைவலிப் பதுகாண்  
கடைய னேன்செயக் கடவதொன் றறியேன்  
மும்மை யாகிய தேவர்தம் தேவே  
முக்கண் மூர்த்தியே முத்தியின் முதலே  
செம்மை மேனிஎம் ஒற்றியூர் அரசே  
செல்வ மேபர சிவபரம் பொருளே.  
  
**7.** நின்ன டிக்கண்ஓர் கணப்பொழு தேனும்   
நிற்ப தின்றியே நீசமங் கையர்தம்  
கன்ன வில்தனம் விழைந்தது மனம்காண்  
கடைய னேன்செயக் கடவதொன் றறியேன்  
அன்ன ஊர்தியும் மாலும்நின் றலற  
அடியர் தங்களுள் அமர்ந்தருள் அமுதே  
தென்இ சைப்பொழில் ஒற்றிஎம் வாழ்வே  
செல்வ மேபர சிவபரம் பொருளே.  
  
**8.** புலைய மங்கையர் புணர்முலைக் குவட்டில்   
போந்து ருண்டெனைப் புலன்வழிப் படுத்திக்  
கலைய நின்றதிக் கல்லுறழ் மனந்தான்  
கடைய னேன்செயக் கடவதொன் றறியேன்  
விலையி லாஉயர் மாணிக்க மணியே  
வேத உச்சியில் விளங்கொளி விளக்கே  
சிலைவி லாக்கொளும் ஒற்றிஎம் மருந்தே  
செல்வ மேபர சிவபரம் பொருளே.  
  
**9.** தந்தை தாய்மனை மக்கள்என் றுலகச்   
சழக்கி லேஇடர் உழக்கும்என் மனந்தான்  
கந்த வாதனை இயற்றுகின் றதுகாண்  
கடைய னேன்செயக் கடவதொன் றறியேன்  
எந்தை யேஎனை எழுமையும் தொடர்ந்த  
இன்ப வெள்ளமே என்உயிர்க் குயிரே  
சிந்தை ஓங்கிய ஒற்றிஎந் தேவே  
செல்வ மேபர சிவபரம் பொருளே.  
  
**10.** கொடிய வஞ்சக நெஞ்சகம் எனும்ஓர்   
குரங்கிற் கென்உறு குறைபல உரைத்தும்  
கடிய தாதலின் கசிந்தில தினிஇக்  
கடைய னேன்செயக் கடவதொன் றறியேன்  
அடிய னேன்பிழை உளத்திடை நினையேல்  
அருளல் வேண்டும்என் ஆருயிர்த் துணையே  
செடிகள் நீக்கிய ஒற்றிஎம் உறவே  
செல்வ மேபர சிவபரம் பொருளே.  
  
  
  
இரண்டாம் திருமுறை / Second Thirumurai  
  
##  054\. கொடி விண்ணப்பம்  
koṭi viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** மாலை ஒன்றுதோள் சுந்தரப் பெருமான்   
மணத்தில் சென்றவண் வழக்கிட்ட தெனவே  
ஓலை ஒன்றுநீர் காட்டுதல் வேண்டாம்  
உவந்து தொண்டன்என் றுரைப்பிரேல் என்னை  
வேலை ஒன்றல மிகப்பல எனினும்  
வெறுப்பி லாதுளம் வியந்துசெய் குவன்காண்  
சோலை ஒன்றுசீர் ஒற்றியூர் உடையீர்  
தூய மால்விடைத் துவசத்தி னீரே.  
  
**2.** பூதம் நும்படை எனினும்நான் அஞ்சேன்   
புதிய பாம்பின்பூண் பூட்டவும் வெருவேன்  
பேதம் இன்றிஅம் பலந்தனில் தூக்கும்  
பெருமைச் சேவடி பிடிக்கவும் தளரேன்  
ஏதம் எண்ணிடா தென்னையும் தொழும்பன்  
என்று கொள்விரேல் எனக்கது சாலும்  
சூத ஒண்பொழில் ஒற்றியூர் உடையீர்  
தூய மால்விடைத் துவசத்தி னீரே.  
  
**3.** உப்பி டாதகூழ் இடுகினும் உண்பேன்   
உவந்திவ் வேலையை உணர்ந்துசெய் எனநீர்  
செப்பி டாமுனம் தலையினால் நடந்து  
செய்ய வல்லன்யான் செய்யும்அப் பணிகள்  
தப்பி டாததில் தப்பிருந் தென்னைத்  
தண்டிப் பீர்எனில் சலித்துளம் வெருவேன்  
துப்பி டாஎனக் கருள்ஒற்றி உடையீர்  
தூய மால்விடைத் துவசத்தி னீரே.  
  
**4.** கூலி என்பதோர் அணுத்துணை யேனும்   
குறித்தி லேன்அது கொடுக்கினும் கொள்ளேன்  
மாலி னோடயன் முதலியர்க் கேவல்  
மறந்தும் செய்திடேன் மன்உயிர்ப் பயிர்க்கே  
ஆலி அன்னதாம் தேவரீர் கடைக்கண்  
அருளை வேண்டினேன் அடிமைகொள் கிற்பீர்  
சூலி ஓர்புடை மகிழ்ஒற்றி உடையீர்  
தூய மால்விடைத் துவசத்தி னீரே.  
  
**5.** தேர்ந்து தேடினும் தேவர்போல் தலைமைத்   
தேவர் இல்லைஅத் தெளிவு கொண் டடியேன்  
ஆர்ந்து நும்அடிக் கடிமைசெய் திடப்பேர்  
ஆசை வைத்துமை அடுத்தனன் அடிகேள்  
ஓர்ந்திங் கென்றனைத் தொழும்புகொள் ளீரேல்  
உய்கி லேன்இஃ தும்பதம் காண்க  
சோர்ந்தி டார்புகழ் ஒற்றியூர் உடையீர்  
தூய மால்விடைத் துவசத்தி னீரே.  
  
**6.** புதியன் என்றெனைப் போக்குதி ரோநீர்   
பூரு வத்தினும் பொன்னடிக் கடிமைப்  
பதிய வைத்தனன் ஆயினும் அந்தப்  
பழங்க ணக்கினைப் பார்ப்பதில் என்னே  
முதியன் அல்லன்யான் எப்பணி விடையும்  
முயன்று செய்குவேன் மூர்க்கனும் அல்லேன்  
துதிய தோங்கிய ஒற்றியூர் உடையீர்  
தூய மால்விடைத் துவசத்தி னீரே.  
  
**7.** ஒழுக்கம் இல்லவன் ஓர் இடத் தடிமைக்   
குதவு வான்கொல்என் றுன்னுகிற் பீரேல்  
புழுக்க நெஞ்சினேன் உம்முடைச் சமுகம்  
போந்து நிற்பனேல் புண்ணியக் கனிகள்  
பழுக்க நின்றிடும் குணத்தரு வாவேன்  
பார்த்த பேரும்அப் பரிசினர் ஆவர்  
தொழுக்கன் என்னையாள் வீர்ஒற்றி உடையீர்  
தூய மால்விடைத் துவசத்தி னீரே.  
  
**8.** பிச்சை ஏற்றுணும் பித்தர்என் றும்மைப்   
பேசு கின்றவர் பேச்சினைக் கேட்டும்  
இச்சை நிற்கின்ற தும்மடிக் கேவல்  
இயற்று வான்அந்த இச்சையை முடிப்பீர்  
செச்சை மேனியீர் திருவுளம் அறியேன்  
சிறிய னேன்மிகத் தியங்குகின் றனன்காண்  
துச்சை நீக்கினோர்க் கருள்ஒற்றி உடையீர்  
தூய மால்விடைத் துவசத்தி னீரே.  
  
**9.** ஆலம் உண்டநீர் இன்னும்அவ் வானோர்க்   
கமுது வேண்டிமா லக்கடல் கடைய  
ஓல வெவ்விடம் வரில்அதை நீயே  
உண்கென் றாலும்நும் உரைப்படி உண்கேன்  
சாலம் செய்வது தகைஅன்று தருமத்  
தனிப்பொற் குன்றனீர் சராசரம் நடத்தும்  
சூல பாணியீர் திருவொற்றி நகரீர்  
தூய மால்விடைத் துவசத்தி னீரே.  
  
**10.** முத்தி நேர்கிலாத் தேவர்கள் தமைநான்   
முந்து றேன்அவர் முற்பட வரினும்  
சுத்தி யாகிய சொல்லுடை அணுக்கத்  
தொண்டர் தம்முடன் சூழ்த்திடீர் எனினும்  
புத்தி சேர்புறத் தொண்டர்தம் முடனே  
பொருந்த வைக்கினும் போதும்மற் றதுவே  
துத்தி யார்பணி யீர்ஒற்றி உடையீர்  
தூய மால்விடைத் துவசத்தி னீரே.  
  
**11.** என்ன நான்அடி யேன்பல பலகால்   
இயம்பி நிற்பதிங் கெம்பெரு மானீர்  
இன்னும் என்னைஓர் தொண்டன்என் றுளத்தில்  
ஏன்று கொள்ளிரேல் இருங்கடற் புவியோர்  
பன்ன என்உயிர் நும்பொருட் டாகப்  
பாற்றி நும்மிசைப் பழிசுமத் துவல்காண்  
துன்னு மாதவர் புகழ்ஒற்றி உடையீர்  
தூய மால்விடைத் துவசத்தி னீரே.  
  
  
  
இரண்டாம் திருமுறை / Second Thirumurai  
  
##  055\. நாடக விண்ணப்பம்  
nāṭaka viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** மடுக்கும் நீர்உடைப் பாழ்ங்கிண றதனுள்   
வழுக்கி வீழ்ந்தவன் வருந்துறா வண்ணம்  
எடுக்கின் றோர்என இடையிற்கை விடுதல்  
இரக்க முள்ளவர்க் கியல்பன்று கண்டீர்  
தடுக்கி லாதெனைச் சஞ்சல வாழ்வில்  
தாழ்த்து கின்றது தருமம்அன் றுமக்கு  
நடுக்கி லார்தொழும் ஒற்றியூர் உடையீர்  
ஞான நாடகம் நவிற்றுகின் றீரே.  
  
**2.** வெண்மை நெஞ்சினேன் மெய்என்ப தறியேன்   
விமல நும்மிடை வேட்கையும் உடையேன்  
உண்மை ஓதினேன் வஞ்சக வாழ்க்கை  
உவரி வீழ்வனேல் உறுதிமற் றறியேன்  
கண்மை உள்ளவர் பாழ்ங்குழி வீழக்  
கண்டி ருப்பது கற்றவர்க் கழகோ  
நண்மை ஒற்றியீர் திருச்சிற்றம் பலத்துள்  
ஞான நாடகம் நவிற்றுகின் றீரே.  
  
**3.** குற்ற மேபல இயற்றினும் எனைநீர்   
கொடியன் என்பது குறிப்பல உமது  
பொற்றை நேர்புயத் தொளிர்திரு நீற்றைப்  
பூசு கின்றனன் புனிதநும் அடிக்கண்  
உற்ற தோர்சிறி தன்பும்இவ் வகையால்  
உறுதி ஈவதிங் குமக்கொரு கடன்காண்  
நற்ற வத்தர்வாழ் ஒற்றியூர் உடையீர்  
ஞான நாடகம் நவிற்றுகின் றீரே.  
  
**4.** உள்ள தோதினால் ஒறுக்கிலேம் என்பர்   
உலகு ளோர்இந்த உறுதிகொண் டடியேன்  
கள்ளம் ஓதிலேன் நும்மடி அறியக்  
காம வேட்கையில் கடலினும் பெரியேன்  
வள்ள லேஉம தருள்பெறச் சிறிது  
வைத்த சிந்தையேன் மயக்கற அருள்வீர்  
நள்ளல் உற்றவர் வாழ்ஒற்றி உடையீர்  
ஞான நாடகம் நவிற்றுகின் றீரே.  
  
**5.** அரந்தை யோடொரு வழிச்செல்வோன் தனைஓர்   
ஆற்று வெள்ளம்ஈர்த் தலைத்திட அவனும்  
பரந்த நீரிடை நின்றழு வானேல்  
பகைவர் ஆயினும் பார்த்திருப் பாரோ  
கரந்தை அஞ்சடை அண்ணல்நீர் அடியேன்  
கலங்கக் கண்டிருக் கின்றது கடனோ  
நரந்த மார்பொழில் ஒற்றியூர் உடையீர்  
ஞான நாடகம் நவிற்றுகின் றீரே.  
  
**6.** பிறவிக் கண்ணிலான் கைக்கொளும் கோலைப்   
பிடுங்கி வீசுதல் பெரியவர்க் கறமோ  
மறவிக் கையறை மனத்தினேன் உம்மேல்  
வைக்கும் அன்பைநீர் மாற்றுதல் அழகோ  
உறஇக் கொள்கையை உள்ளிரேல் இதனை  
ஓதிக் கொள்ளிடம் ஒன்றிலை கண்டீர்  
நறவிக் கோங்கிய ஒற்றியம் பதியீர்  
ஞான நாடகம் நவிற்றுகின் றீரே.  
  
**7.** வலிய வந்திடு விருந்தினை ஒழிக்கார்   
வண்கை உள்ளவர் மற்றதுபோலக்  
கலிய நெஞ்சினேன் வஞ்சக வாழ்வில்  
கலங்கி ஐயநுங் கருணையாம் அமுதை  
மலிய உண்டிட வருகின்றேன் வருமுன்  
மாற்று கிற்பிரேல் வள்ளல்நீர் அன்றோ  
நலியல் நீக்கிடும் ஒற்றியம் பதியீர்  
ஞான நாடகம் நவிற்றுகின் றீரே.  
  
**8.** பொய்யன் ஆகிலும் போக்கிடம் அறியாப்   
புலையன் ஆண்டவன் புகழ்உரைப் பானேல்  
உய்ய வைப்பன்ஈ துண்மைஇவ் வுலகில்  
ஒதிய னேன்புகல் ஓரிடம் அறியேன்  
ஐய நும்மடிக் காட்செயல் உடையேன்  
ஆண்ட நீர்எனை அகற்றுதல் அழகோ  
நையல் அற்றிட அருள்ஒற்றி உடையீர்  
ஞான நாடகம் நவிற்றுகின் றீரே.  
  
**9.** தந்தை ஆயவர் தனையரைக் கெடுக்கச்   
சமைவர் என்பது சற்றும்இன் றுலகில்  
எந்தை நீர்எனை வஞ்சக வாழ்வில்  
இருத்து வீர்எனில் யார்க்கிது புகல்வேன்  
பந்த மேலிட என்பரி தாபம்  
பார்ப்பி ரோஅருட் பங்கய விழியீர்  
நந்த வொண்பணை ஒற்றியூர் உடையீர்  
ஞான நாடகம் நவிற்றுகின் றீரே.  
  
**10.** கல்வி வேண்டிய மகன்தனைப் பெற்றோர்   
கடுத்தல் ஓர்சிறு கதையிலும் இலைகாண்  
செல்வம் வேண்டிலேன் திருவருள் விழைந்தேன்  
சிறிய னேனைநீர் தியக்குதல் அழகோ  
பல்வி தங்களால் பணிசெயும் உரிமைப்  
பாங்கு நல்கும்அப் பரம்உமக் கன்றே  
நல்வி தத்தினர் புகழ்ஒற்றி உடையீர்  
ஞான நாடகம் நவிற்றுகின் றீரே.  
  
**11.** மண்ணில் நல்லவன் நல்லவர் இடத்தோர்   
வணக்கம் இன்மையன் வணங்குவன் ஆனால்  
எண்ணி நம்புடை இருஎன உரைப்பர்  
ஏன்வ ணங்கினை என்றுரைப் பாரோ  
கண்ணின் நல்லநும் கழல்தொழ இசைந்தால்  
கலக்கம் காண்பது கடன்அன்று கண்டீர்  
நண்ணி மாதவன் தொழும்ஒற்றி உடையீர்  
ஞான நாடகம் நவிற்றுகின் றீரே.  
  
  
  
இரண்டாம் திருமுறை / Second Thirumurai  
  
##  056\. திருவண்ண விண்ணப்பம்  
tiruvaṇṇa viṇṇappam  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** கண்ணப்பா என்றருளும் காளத்தி யப்பாமுன்   
வண்ணப்பால் வேண்டும் மதலையைப்பால் வாரிதியை  
உண்ணப்பா என்றுரைத்த ஒற்றியப்பா வந்தருள  
எண்ணப்பா என்றழும்இவ் ஏழைமுகம் பாராயோ.  
  
**2.** மஞ்சுபடும் செஞ்சடில வள்ளலே உள்ளுகின்றோர்   
உஞ்சுபடும் வண்ணம்அருள் ஒற்றியூர் உத்தமனே  
நஞ்சுபடும் கண்டம்உடை நம்பரனே வன்துயரால்  
பஞ்சுபடும் பாடுபடும் பாவிமுகம் பாராயோ.  
  
**3.** கண்ணார் அமுதே கரும்பேஎன் கண்ணேஎன்   
அண்ணாஉன் பொன்னருள்தான் ஆர்ந்திடுமோ அல்லதென்றும்  
நண்ணாதோ யாது நணுகுமோ என்றுருகி  
எண்ணாதும் எண்ணும்இந்த எழைமுகம் பாராயோ.  
  
**4.** நாடியசீர் ஒற்றி நகர்உடையாய் நின்கோயில்   
நீடியநற் சந்நிதியில் நின்றுநின்று மால்அயனும்  
தேடிஅறி ஒண்ணாத் திருஉருவைக் கண்டுருகிப்  
பாடிஅழு தேங்கும்இந்தப் பாவிமுகம் பாராயோ.  
  
**5.** வாங்கிமலை வில்லாக்கும் மன்னவனே என்அரசே   
ஓங்கி வளந்தழுவும் ஒற்றியூர் உத்தமனே  
தூங்கிய துன்பச் சுமைசுமக்க மாட்டாது  
ஏங்கிஅழு கின்றஇந்த ஏழைமுகம் பாராயோ.  
  
**6.** தொண்டர்க் கருளும் துணையே இணையில்விடம்   
உண்டச் சுதற்கருளும் ஒற்றியூர் உத்தமனே  
சண்டப் பவநோயால் தாயிலாப் பிள்ளையெனப்  
பண்டைத் துயர்கொளும்இப் பாவிமுகம் பாராயோ.  
  
**7.** உட்டிகழ்ந்த மேலவனே ஒற்றியூர் உத்தமனே   
மட்டிலங்கும் உன்றன் மலரடியைப் போற்றாது  
தட்டிலங்கு நெஞ்சத்தால் சஞ்சலித்துன் சந்நிதிக்கண்  
எட்டிநின்று பார்க்கும்இந்த ஏழைமுகம் பாராயோ.  
  
**8.** நச்சை மிடற்றணிந்த நாயகனே ஓர்பாகம்   
பச்சைநிறம் கொண்ட பவளத் தனிமலையே  
மிச்சை தவிர்க்கும்ஒற்றி வித்தகனே நின்அருட்கே  
இச்சைகொடு வாடும்இந்த ஏழைமுகம் பாராயோ.  
  
**9.** மால்அயர்ந்தும் காணா மலரடியாய் வஞ்சவினைக்   
கால்அயர்ந்து வாடஅருட் கண்ணுடையாய் விண்ணுடையாய்  
சேல்அயர்ந்த கண்ணார் தியக்கத்தி னால்உன்அருட்  
பால்அயர்ந்து வாடும்இந்தப் பாவிமுகம் பாராயோ.  
  
**10.** சொந்தமுற எண்ணித் தொழுகின்ற மெய்யடியர்   
சந்தமுறும் நெஞ்சத் தலத்தமர்ந்த தத்துவனே  
நந்தவனஞ் சூழ்ஒற்றி நாயகனே வாழ்க்கைஎனும்  
பந்தமதில் வாடும்இந்தப் பாவிமுகம் பாராயோ.  
  
**11.** தில்லையிடை மேவும்எங்கள் செல்வப் பெருவாழ்வே   
ஒல்லைஅடி யார்க்கருளும் ஒற்றியூர் உத்தமனே  
அல்லை நிகர்க்கும் அளகத்தார் ஆசைதனக்  
கெல்லைஅறி யாதஇந்த ஏழைமுகம் பாராயோ.  
  
**12.** விதிஇழந்த வெண்தலைகொள் வித்தகனே வேதியனே   
மதிஇழந்தோர்க் கேலா வளர்ஒற்றி வானவனே  
நிதிஇழந்தோர் போல்அயர்ந்து நின்னுடைய வாழ்க்கைப்  
பதிவிரும்பி வாடும்இந்தப் பாவிமுகம் பாராயோ.  
  
  
  
இரண்டாம் திருமுறை / Second Thirumurai  
  
##  057\. மருட்கை விண்ணப்பம்  
maruṭkai viṇṇappam  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** யாது செய்குவன் போதுபோ கின்ற   
தண்ண லேஉம தன்பருக் கடியேன்  
கோது செய்யினும் பொறுத்தருள் புரியும்  
கொள்கை யீர்எனைக் குறுகிய குறும்பர்  
வாது செய்கின்றார் மனந்தளர் கின்றேன்  
வலியி லேன்செயும் வகைஒன்றும் அறியேன்  
மாதர் செய்பொழில் ஒற்றியூர் உடையீர்  
வண்கை யீர்என்கண் மணிஅனை யீரே.  
  
**2.** எனக்கு நீர் இங்கோர் ஆண்டைஅல் லீரோ   
என்னை வஞ்சகர் யாவருங் கூடிக்  
கனக்கும் வன்பவக் கடலிடை வீழ்த்தக்  
கண்டி ருத்தலோ கடன்உமக் கெளியேன்  
தனக்கு மற்றொரு சார்பிருந் திடுமேல்  
தயவு செய்திடத் தக்கதன் றிலைகாண்  
மனக்கு நல்லவர் வாழ்ஒற்றி உடையீர்  
வண்கை யீர்என்கண் மணிஅனை யீரே.  
  
**3.** எஞ்சல் இல்லதோர் காமமாம் கடல்ஆழ்ந்   
திளைக்கின் றேன்இனி என்செய்வன் அடியேன்  
தஞ்சம் என்றும திணைமலர் அடிக்கே  
சரண்பு குந்தனன் தயவுசெய் யீரேல்  
வஞ்ச வாழ்க்கையாம் திமிங்கிலம் எனுமீன்  
வாரிக் கொண்டெனை வாய்மடுத் திடுங்காண்  
மஞ்ச ளாவிய பொழில்ஒற்றி உடையீர்  
வண்கை யீர்என்கண் மணிஅனை யீரே.  
  
**4.** என்பி றப்பினை யார்க்கெடுத் துரைப்பேன்   
என்செய் வேன்எனை என்செய நினைக்கேன்  
முன்பி றப்பிடை இருந்தசே டத்தால்  
மூட வாழ்க்கையாம் காடகத் தடைந்தே  
அன்பி றந்தவெங் காமவேட் டுவனால்  
அலைப்புண் டேன்உம தருள்பெற விழைந்தேன்  
வன்பி றந்தவர் புகழ்ஒற்றி உடையீர்  
வண்கை யீர்என்கண் மணிஅனை யீரே.  
  
**5.** காமம் என்னும்ஓர் காவலில் உழன்றே   
கலுழ்கின் றேன்ஒரு களைகணும் அறியேன்  
சேம நல்லருட் பதம்பெறுந் தொண்டர்  
சேர்ந்த நாட்டகம் சேர்வுற விழைந்தேன்  
ஏமம் உற்றிடும் எனைவிடு விப்பார்  
இல்லை என்செய்வன் யாரினும் சிறியேன்  
வாம மாதராள் மருவொற்றி உடையீர்  
வண்கை யீர்என்கண் மணிஅனை யீரே.  
  
**6.** இன்பம் என்பது விழைந்திடர் உழந்தேன்   
என்னை ஒத்தஓர் ஏழைஇங் கறியேன்  
துன்பம் என்பது பெருஞ்சுமை ஆகச்  
சுமக்கின் றேன்அருள் துணைசிறி தில்லேன்  
அன்பர் உள்ளகத் தமர்ந்திடுந் தேவர்  
அடிக்குற் றேவலுக் காட்படு வேனோ  
வன்பர் நாடுறா ஒற்றியூர் உடையீர்  
வண்கை யீர்என்கண் மணிஅனை யீரே.  
  
**7.** ஊழ்வி னைப்படி எப்படி அறியேன்   
உஞற்று கின்றனன் உமதருள் பெறவே  
தாழ்வி னைத்தரும் காமமோ எனைக்கீழ்த்  
தள்ளு கின்றதே உள்ளுகின் றதுகாண்  
பாழ்வி னைக்கொளும் பாவியேன் செய்யும்  
பாங்க றிந்திலேன் ஏங்குகின் றனனால்  
வாழ்வி னைத்தரும் ஒற்றியூர் உடையீர்  
வண்கை யீர்என்கண் மணிஅனை யீரே.  
  
**8.** இறப்பி லார்தொழும் தேவரீர் பதத்தை   
எவ்வம் நீக்கியே எவ்விதத் தானும்  
மறப்பி லாதுளம் நினைத்திடில் காமம்  
வழிம றித்ததை மயக்குகின் றதுகாண்  
குறிப்பி லாதென்னால் கூடிய மட்டும்  
குறைத்தும் அங்கது குறைகில தந்தோ  
வறிப்பி லாவயல் ஒற்றியூர் உடையீர்  
வண்கை யீர்என்கண் மணிஅனை யீரே.  
  
**9.** சஞ்சி தந்தரும் காமம்என் றிடும்ஓர்   
சலதி வீழ்ந்ததில் தலைமயக் குற்றே  
அஞ்சி அஞ்சிநான் அலைகின்றேன் என்னை  
அஞ்சல் என்பவர் யாரையும் அறியேன்  
துஞ்சி னால்பின்பு சுகம்பலித் திடுமோ  
துணையி லார்க்கொரு துணைஎன இருப்பீர்  
மஞ்சின் நீள்பொழில் ஒற்றியூர் உடையீர்  
வண்கை யீர்என்கண் மணிஅனை யீரே.  
  
**10.** அல்ல ஓதியர் இடைப்படும் கமருக்   
காசை வைத்தஎன் அறிவின்மை அளவைச்  
சொல்ல வோமுடி யாதெனை ஆளத்  
துணிவு கொள்விரோ தூயரை ஆளல்  
அல்ல வோஉம தியற்கைஆ யினும்நல்  
அருட்கணீர்எனை ஆளலும் தகுங்காண்  
மல்லல் ஓங்கிய ஒற்றியூர் உடையீர்  
வண்கை யீர்என்கண் மணிஅனை யீரே.  
  
  
  
இரண்டாம் திருமுறை / Second Thirumurai  
  
##  058\. கொடைமட விண்ணப்பம்  
koṭaimaṭa viṇṇappam  
  
  
  
  
 திருவொற்றியூர்  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** நின்போன்ற தெய்வம்ஒன் றின்றென வேதம் நிகழ்த்தவும்நின்   
பொன்போன்ற ஞானப் புதுமலர்த் தாள்துணைப் போற்றுகிலேன்  
என்போன்ற ஏழையர் யாண்டுளர் அம்பலத் தேநடஞ்செய்  
மின்போன்ற வேணிய னேஒற்றி மேவிய வேதியனே.  
  
**2.** வேதிய னேவெள்ளி வெற்பிடை மேவிய வித்தகனே   
நீதிய னேமன்றில் நிட்கள ஆனந்த நிர்த்தமிடும்  
ஆதிய னேஎமை ஆண்டவ னேமலை யாள்மகிழும்  
பாதிய னேஎம் பராபர னேமுக்கட் பண்ணவனே.  
  
**3.** பண்ணவ னேபசு பாசத்தை நீக்கும் பரம்பரனே   
மண்ணவ னேனை மகிழ்ந்தவ னேமலம் மாற்றுகின்ற  
விண்ணவ னேவெள் விடையவ னேவெற்றி மேவுநெற்றிக்  
கண்ணவ னேஎனைக் காத்தவ னேஒற்றிக் காவலனே.  
  
**4.** காவல னேஅன்று மாணிக்குப் பொற்கிழிக் கட்டவிழ்த்த   
பாவல னேதொழும் பாணன் பரிசுறப் பாட்டளித்த  
நாவல னேதில்லை நாயக னேகடல் நஞ்சைஉண்ட  
மாவல னேமுக்கண் வானவ னேஒற்றி மன்னவனே.  
  
**5.** மன்னவ னேகொன்றை மாலைய னேதிரு மாலயற்கு   
முன்னவ னேஅன்று நால்வர்க்கும் யோக முறைஅறந்தான்  
சொன்னவ னேசிவ னேஒற்றி மேவிய தூயவனே  
என்னவ னேஐயம் ஏற்பவ னேஎனை ஈன்றவனே.  
  
**6.** ஈன்றவ னேஅன்பர் இன்னுயிர்க் கின்புறும் இன்னமுதம்   
போன்றவ னேசிவ ஞானிகள் உள்ளுறும் புண்ணியனே  
ஆன்றவ னேஎம துள்ளும் புறம்பும் அறிந்துநின்ற  
சான்றவ னேசிவ னேஒற்றி மேவிய சங்கரனே.  
  
**7.** சங்கர னேஅர னேபர னேநற் சராசரனே   
கங்கர னேமதிக் கண்ணிய னேநுதல் கண்ணினனே  
நங்கர மேவிய அங்கனி போன்றருள் நாயகனே  
செங்கர னேர்வண னேஒற்றி மேவிய சின்மயனே.  
  
**8.** சின்மய னேஅனல் செங்கையில் ஏந்திய சேவகனே   
நன்மைய னேமறை நான்முகன் மாலுக்கு நாடரிதாம்  
தன்மைய னேசிவ சங்கர னேஎஞ் சதாசிவனே  
பொன்மய னேமுப் புராந்தக னேஒற்றிப் புண்ணியனே.  
  
**9.** புண்ணிய னேஎமைப் போல்வார்க்கும் இன்பப் பொருள்அளிக்கும்   
திண்ணிய னேநற் சிவஞான நெஞ்சில் தெளிந்தஅருள்  
அண்ணிய னேகங்கை ஆறமர் வேணியில் ஆர்ந்தமதிக்  
கண்ணிய னேபற் பலவாகும் அண்டங்கள் கண்டவனே.  
  
**10.** கண்டவ னேசற்றும் நெஞ்சுரு காக்கொடுங் கள்வர்தமை   
விண்டவ னேகடல் வேம்படி பொங்கும் விடம்அனைத்தும்  
உண்டவ னேமற்றும் ஒப்பொன் றிலாத உயர்வுதனைக்  
கொண்டவ னேஒற்றிக் கோயிலின் மேவும் குருபரனே.  
  
  
  
இரண்டாம் திருமுறை / Second Thirumurai  
  
##  059\. சிறு விண்ணப்பம்  
siṟu viṇṇappam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பண்ணால்உன் அருட்புகழைப் பாடு கின்றார்   
பணிகின்றார் நின்அழகைப் பார்த்துப் பார்த்துக்  
கண்ணார உளங்குளிரக் களித்தா னந்தக்  
கண்­ர்கொண் டாடுகின்றார் கருணை வாழ்வை  
எண்ணாநின் றுனைஎந்தாய் எந்தாய் எந்தாய்  
என்கின்றார் நின்அன்பர் எல்லாம் என்றன்  
அண்ணாநான் ஒருபாவி வஞ்ச நெஞ்சால்  
அலைகின்றேன் என்செய்கேன் அந்தோ அந்தோ.  
  
**2.** எப்பாலும் நின்அன்பர் எல்லாம் கூடி   
ஏத்துகின்றார் நின்பதத்தை ஏழை யேன்நான்  
வெப்பாய மடவியர்தம் கலவி வேட்டு  
விழுகின்றேன் கண்கெட்ட விலங்கே போல  
இப்பாரில் மயங்குகின்றேன் நன்மை ஒன்றும்  
எண்ணுகிலேன் முக்கணுடை இறைவா என்றன்  
அப்பாஎன் ஆருயிர்க்கோர் துணைவா வீணில்  
அலைகின்றேன் என்செய்கேன் அந்தோ அந்தோ.  
  
**3.** இன்புடையார் நின்அன்பர் எல்லாம் நின்சீர்   
இசைக்கின்றார் நான்ஒருவன் ஏழை இங்கே  
வன்புடையார் தமைக்கூடி அவமே நச்சு  
மாமரம்போல் நிற்கின்றேன் வஞ்ச வாழ்க்கைத்  
துன்புடையார் அனைவர்க்கும் தலைமை பூண்டேன்  
தூய்மைஎன்ப தறிந்திலேன் சூழ்ந்தோர்க் கெல்லாம்  
அன்புடையாய் எனைஉடையாய் விடையாய் வீணே  
அலைகின்றேன் என்செய்கேன் அந்தோ அந்தோ.  
  
**4.** விஞ்சுடையாய் நின்அன்பர் எல்லாம் நின்சீர்   
மெய்ப்புளகம் எழத்துதித்து விளங்கு கின்றார்  
நஞ்சுடையார் வஞ்சகர்தம் சார்பில் இங்கே  
நான்ஒருவன் பெரும்பாவி நண்ணி மூட  
நெஞ்சுடையார் தமக்கெல்லாம் தலைமை பூண்டு  
நிற்கின்றேன் கருணைமுக நிமலக் கஞ்சம்  
அஞ்சுடையாய் ஆறுடைய சடையாய் வீணில்  
அலைகின்றேன் என்செய்கேன் அந்தோ அந்தோ.  
  
**5.** பொய்யாத நின்அடியார் எல்லாம் நல்ல   
புண்ணியமே செய்துநினைப் போற்று கின்றார்  
நையாநின் றுலைகின்ற மனத்தால் இங்கே  
நான்ஒருவன் பெரும்பாவி நாயேன் தீமை  
செய்யாநின் றுழைக்கின்றேன் சிறிதும் நின்னைச்  
சிந்தியேன் வந்திக்கும் திறமும் நாடேன்  
ஐயாஎன் அப்பாஎன் அரசே வீணில்  
அலைகின்றேன் என்செய்கேன் அந்தோ அந்தோ.  
  
**6.** தெருளுடையார் நின்அன்பர் எல்லாம் நின்றாள்   
சிந்தையில்வைத் தானந்தம் தேக்கு கின்றார்  
மருளுடையேன் நான்ஒருவன் பாவி வஞ்ச  
மனத்தாலே இளைத்திளைத்து மயங்கு கின்றேன்  
இருளுடையேன் ஏர்பூட்டும் பகடு போல்இங்  
கில்உழப்பில் உழைக்கின்றேன் எல்லாம் வல்ல  
அருளுடையாய் ஆளுடையாய் உடையாய் வீணில்  
அலைகின்றேன் என்செய்கேன் அந்தோ அந்தோ.  
  
**7.** வாரமுளார் நின்அடியார் எல்லாம் நின்னை   
வாழ்த்துகின்றார் தலைகுளிர வணங்கு கின்றார்  
தீரமிலேன் நானொருவன் பாவி வஞ்சச்  
செயல்விளக்கும் மனத்தாலே திகைத்தேன் சைவ  
சாரமிலேன் ஆசார மில்லேன் சித்த  
சாந்தமிலேன் இரக்கமிலேன் தகவும் இல்லேன்  
ஆரமுதே முக்கணுடை அரசே வீணில்  
அலைகின்றேன் என்செய்கேன் அந்தோ அந்தோ.  
  
**8.** வண்மைபெறு நின்அன்பர் எல்லாம் நின்னை   
வந்தனைசெய் தானந்த வயத்தே நின்றார்  
பெண்மையுறும் மனத்தாலே திகைத்தேன் நின்சீர்  
பேசுகிலேன் கூசுகிலேன் பேதை நானோர்  
ஒண்மையிலேன் ஒழுக்கமிலேன் நன்மை என்ப  
தொன்றுமிலேன் ஓதியேபோல் உற்றேன் மிக்க  
அண்மையில்வந் தருள்புரிவோய் என்னே வீணில்  
அலைகின்றேன் என்செய்கேன் அந்தோ அந்தோ.  
  
**9.** உம்பர்தமக் கரிதாம்உன் பதத்தை அன்றி   
ஒன்றுமறி யார்உன்னை உற்றோர் எல்லாம்  
இம்பர்வினை யுடையேன்நான் ஒருவன் பாவி  
எட்டுணையும் நினைந்தறியேன் என்றும் எங்கும்  
வம்பவிழ்பூங் குழல்மடவார் மையல் ஒன்றே  
மனம்உடையேன் உழைத்திளைத்த மாடு போல்வேன்  
அம்பலத்தெம் அரசேஇவ் வாழ்க்கைத் துன்பில்  
அலைகின்றேன் என்செய்கேன் அந்தோ அந்தோ.  
  
**10.** கொலைஅறியாக் குணத்தோர்நின் அன்பர் எல்லாம்   
குணமேசெய் துன்னருள்தான் கூடு கின்றார்  
புலைஅறிவேன் நான்ஒருவன் பிழையே செய்து  
புலங்கெட்ட விலங்கேபோல் கலங்கு கின்றேன்  
நிலைஅறியேன் நெறியொன்றும் அறியேன் எங்கும்  
நினைஅன்றித் துணையொன்றும் அறியேன் சற்றும்  
அலைஅறியா அருட்கடல்நீ ஆள்க வீணில்  
அலைகின்றேன் என்செய்கேன் அந்தோ அந்தோ.  
  
  
  
இரண்டாம் திருமுறை / Second Thirumurai  
  
##  060\. பெரு விண்ணப்பம்  
peru viṇṇappam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** இருளார் மனத்தேன் இழுக்குடையேன் எளியேன் நின்னை ஏத்தாத   
மருளார் நெஞ்சப் புலையரிடம் வாய்ந்து வருந்தி மாழ்கின்றேன்  
அருளார் அமுதப் பெருக்கேஎன் அரசே அதுநீ அறிந்தன்றோ  
தெருளார் அன்பர் திருச்சபையில் சேர்க்கா தலைக்கும் திறம்அந்தோ.  
  
**2.** உண்மை அறியேன் எனினும்எனை உடையாய் உனையே ஒவ்வொருகால்   
எண்மை உடையேன் நினைக்கின்றேன் என்னே உன்னை ஏத்தாத  
வெண்மை உடையார் சார்பாக விட்டாய் அந்தோ வினையேனை  
வண்மை உடையாய் என்செய்கேன் மற்றோர் துணைஇங் கறியேனே.  
  
**3.** எளியேன் இழைத்த பெறும்பிழைகள் எல்லாம் பொறுத்திங் கின்பளித்தாய்   
களியேன் தனைநீ இனிஅந்தோ கைவிட் டிடில்என் கடவேனே  
ஒளியே முக்கட் செழுங்கரும்பே ஒன்றே அன்பர் உறவேநல்  
அளியே பரம வெளியேஎன் ஐயா அரசே ஆரமுதே.  
  
**4.** காமக் கடலில் படிந்தஞராம் கடலில் விழுந்தேன் கரைகாணேன்   
ஏமக் கொடுங்கூற் றெனும்மகரம் யாது செயுமோ என்செய்கேன்  
நாமக் கவலை ஒழித்துன்றாள் நண்ணும் அவர்பால் நண்ணுவித்தே  
தாமக் கடிப்பூஞ் சடையாய்உன் தன்சீர் பாடத் தருவாயே.  
  
**5.** எண்ணா தெளியேன் செயும்பிழைகள் எல்லாம் பொறுத்திங் கெனையாள்வ   
தண்ணா நினது கடன்கண்டாய் அடியேன் பலகால் அறைவதென்னே  
கண்ணார் நுதற்செங் கரும்பேமுக் கனியே கருணைக் கடலேசெவ்  
வண்ணா வெள்ளை மால்விடையாய் மன்றா டியமா மணிச்சுடரே.  
  
**6.** பாலே அமுதே பழமேசெம் பாகே எனும்நின் பதப்புகழை   
மாலே அயனே இந்திரனே மற்றைத் தேவ ரேமறைகள்  
நாலே அறியா தெனில்சிறியேன் நானோ அறிவேன் நாயகஎன்  
மேலே அருள்கூர்ந் தெனைநின்தாள் மேவு வோர்பால் சேர்த்தருளே.  
  
**7.** கண்ணார் நுதலோய் பெருங்கருணைக் கடலோய் கங்கை மதிச்சடையோய்   
பெண்ணார் இடத்தோய் யாவர்கட்கும் பெரியோய் கரியோன் பிரமனொடும்  
அண்ணா எனநின் றேத்தெடுப்ப அமர்ந்தோய் நின்றன் அடிமலரை  
எண்ணா துழல்வோர் சார்பாக இருக்கத் தரியேன் எளியேனே.  
  
**8.** பொய்யோர் அணியா அணிந்துழலும் புலையேன் எனினும் புகல்இடந்தான்   
ஐயோ நினது பதம்அன்றி அறியேன் இதுநீ அறியாயோ  
கைஓர் அனல்வைத் தாடுகின்ற கருணா நிதியே கண்ணுதலே  
மெய்யோர் விரும்பும் அருமருந்தே வேத முடிவின் விழுப்பொருளே.  
  
**9.** இன்னே எளியேன் பொய்யுடையேன் எனினும் அடியன் அலவோநான்   
என்னே நின்னைத் துதியாதார் இடத்தில் என்னை இருத்தினையே  
அன்னே என்றன் அப்பாஎன் ஐயா என்றன் அரசேசெம்  
பொன்னே முக்கட் பொருளேநின் புணர்ப்பை அறியேன் புலையேனே.  
  
**10.** வஞ்ச மடவார் மயலொருபால் மணியே நின்னை வழுத்தாத   
நஞ்சம் அனையார் சார்பொருபால் நலியும் வாழ்க்கைத் துயர்ஒருபால்  
விஞ்சும் நினது திருவருளை மேவா துழலும் மிடிஒருபால்  
எஞ்சல் இலவாய் அலைக்கின்ற தென்செய் கேன்இவ் எளியேனே.  
  
  
  
இரண்டாம் திருமுறை / Second Thirumurai  
  
##  061\. திருக்காட்சிக் கிரங்கல்  
tirukkāṭsik kiraṅkal  
  
  
  
  
 திருவொற்றியூர்  
  
  
 தரவு கொச்சகக் கலிப்பா  
  
  
 திருச்சிற்றம்பலம்  
  
**1.** மண்ணேயும் வாழ்க்கையிடை மாழாந்து வன்பிணியால்   
புண்ணேயும் நெஞ்சம் புழுங்குகின்ற பொய்யவனேன்  
பண்ணேயும் இன்பப் பரஞ்சுடரே என்இரண்டு  
கண்ணேஉன் பொன்முகத்தைக் காணக் கிடைத்திலனே.  
  
**2.** மருள்ஆர்ந்த வல்வினையால் வன்பிணியால் வன்துயரால்   
இருள்ஆர்ந்த நெஞ்சால் இடியுண்ட ஏழையனேன்  
தெருள்ஆர்ந்த மெய்ஞ்ஞானச் செல்வச் சிவமேநின்  
அருள்ஆர்ந்த முக்கண் அழகுதனைக் கண்டிலனே.  
  
**3.** வல்லார் முலையார் மயல்உழந்த வஞ்சகனேன்   
பொல்லார் புரம்எரித்த புண்ணியனே பொய்மறுத்த  
நல்லார் தொழுந்தில்லை நாயகனே நன்றளித்த  
அல்லார் களத்தின் அழகுதனைக் கண்டிலனே.  
  
**4.** நோயால் மெலிந்துனருள் நோக்குகின்ற நொய்யவனேன்   
தாயா னவனேஎன் தந்தையே அன்பர்தமைச்  
சேயாய் வளர்க்கும் சிவனே சிவனேஎம்  
தூயாநின் பொற்றோளின் சுந்தரத்தைக் கண்டிலனே.  
  
**5.** வன்னேர் முலையார் மயல்உழந்த வன்மனத்தேன்   
அன்னேஎன் அப்பாஎன் ஐயாஎன் ஆரமுதே  
மன்னே மணியே மலையாள் மகிழ்உனது  
பொன்னேர் இதழிப் புயங்காணப் பெற்றிலனே.  
  
**6.** நண்ணும் வினையால் நலிகின்ற நாயடியேன்   
எண்ணும் சுகாதீத இன்பமே அன்புடையோர்  
கண்ணும் கருத்தும் களிக்கவரும் கற்பகமே  
பெண்ஒருபால் வாழும்உருப் பெற்றிதனைக் கண்டிலனே.  
  
**7.** தெவ்வண்ண மாயையிடைச் செம்மாந்த சிற்றடியேன்   
இவ்வண்ணம் என்றறிதற் கெட்டாத வான்பொருளே  
அவ்வண்ண மான அரசே அமுதேநின்  
செவ்வண்ண மேனித் திறங்காணப் பெற்றிலனே.  
  
**8.** அல்வைத்த நெஞ்சால் அழுங்குகின்ற நாயடியேன்   
சொல்வைத்த உண்மைத் துணையே இணைத்தோள்மேல்  
வில்வத் தொடைஅணிந்த வித்தகனே நின்னுடைய  
செல்வத் திருவடியின் சீர்காணப் பெற்றிலனே.  
  
**9.** பொத்தேர் மயலால் புழுங்குகின்ற பொய்யடியேன்   
கொத்தேர் செழுங்கொன்றைக் குன்றமே கோவாத  
முத்தே எவர்க்கும் முழுமுதலே முத்திக்கு  
வித்தேநின் பொன்னடிக்கீழ் மேவிநிற்க கண்டிலனே.  
  
**10.** நீதியிலார் வாயிலிடை நின்றலைந்த நெஞ்சகனேன்   
சோதிஎலாம் சூழ்ந்தபரஞ் சோதியே செஞ்சடைமேல்  
பாதிநிலா ஓங்கும் பரமேநீ ஒற்றிநகர்  
வீதிஉலா வந்தஎழில் மெய்குளிரக் கண்டிலனே.  
  
  
  
இரண்டாம் திருமுறை / Second Thirumurai  
  
##  062\. திரு அருட் கிரங்கல்  
tiru aruṭ kiraṅkal  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** ஒப்பாரும் இல்லாத உத்தமனே ஒற்றியில்என்   
அப்பாஉன் பொன்னடிக்கே அன்பிலேன் ஆனாலும்  
தப்பா தகமெலியச் சஞ்சலத்தால் ஏங்குகின்ற  
இப்பா தகத்தேற் கிரங்கினால் ஆகாதோ.  
  
**2.** எஞ்சா இடரால் இரும்பிணியால் ஏங்கிமனம்   
பஞ்சாக நொந்து பரதவிக்கும் நாயேனைச்  
செஞ்சாலி ஓங்கும் திருவொற்றி யப்பாநீ  
அஞ்சாதே என்றுன் அருள்கொடுத்தால் ஆகாதோ.  
  
**3.** பற்றும் செழுந்தமிழால் பாடுகின்றோர் செய்தபெருங்   
குற்றம் குணமாகக் கொள்ளும் குணக்கடலே  
மற்றங்கும் எண்தோள் மலையே மரகதமே  
பெற்றிங் கடியேன் பிணிகெடுத்தால் ஆகாதோ.  
  
**4.** எந்தையே என்பவர்தம் இன்னமுதே என்உரிமைத்   
தந்தையே தாயே தமரேஎன் சற்குருவே  
சிந்தையே ஓங்கும் திருவொற்றி ஐயாஎன்  
நிந்தையே நீங்க நிழல்அளித்தால் ஆகாதோ.  
  
**5.** உள்ளும் திருத்தொண்டர் உள்ளத் தெழுங்களிப்பே   
கொள்ளும் சிவானந்தக் கூத்தாஉன் சேவடியை  
நள்ளும் புகழுடைய நல்லோர்கள் எல்லாரும்  
எள்ளும் புலையேன் இழிவொழித்தால் ஆகாதோ.  
  
**6.** கோதைஓர் கூறுடைய குன்றமே மன்றமர்ந்த   
தாதையே ஒற்றித் தலத்தமர்ந்த சங்கரனே  
தீதையே நாள்தோறும் செய்தலைந்து வாடுமிந்தப்  
பேதையேன் செய்த பிழைபொறுத்தால் ஆகாதோ.  
  
**7.** முத்திக்கு வித்தே முழுமணியே முத்தர்உளம்   
தித்திக்கும் தேனே சிவமே செழுஞ்சுடரே  
சத்திக்கும் நாதத் தலங்கடந்த தத்துவனே  
எத்திக்கும் இல்லேன் இளைப்பொழித்தால் ஆகாதோ.  
  
**8.** வஞ்சமிலார் உள்ளம் மருவுகின்ற வான்சுடரே   
கஞ்சமுளான் போற்றும் கருணைப் பெருங்கடலே  
நஞ்சமுதாக் கொண்டருளும் நல்லவனே நின்அலதோர்  
தஞ்சமிலேன் துன்பச் சழக்கொழித்தால் ஆகாதோ.  
  
**9.** சேய்பிழையைத் தாய்அறிந்தும் சீறாள் பொறுப்பாள்இந்   
நாய்பிழையை நீபொறுக்க ஞாயமும்உண் டையாவே  
தேய்மதிபோல் நெஞ்சம் தியக்கம்உறச் சஞ்சலத்தால்  
வாய்அலறி வாடும்எனை வாஎன்றால் ஆகாதோ.  
  
**10.** கண்ணுள் மணிபோல் கருதுகின்ற நல்லோரை   
எண்ணும் கணமும்விடுத் தேகாத இன்னமுதே  
உண்ணும் உணவுக்கும் உடைக்கும்முயன் றோடுகின்ற  
மண்ணுலகத் தென்றன் மயக்கறுத்தால் ஆகாதோ.  
  
  
  
இரண்டாம் திருமுறை / Second Thirumurai  
  
##  063\. எண்ணத் திரங்கல்  
eṇṇat tiraṅkal  
  
  
  
  
 திருவொற்றியூர்  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** எளியேன்நின் திருமுன்பே என்உரைக்கேன் பொல்லாத   
களியேன் கொடுங்காமக் கன்மனத்தேன் நன்மையிலா  
வெளியேன் வெறியேன்தன் மெய்ப்பிணியை ஒற்றியில்வாழ்  
அளியோய்நீ நீக்காயேல் ஆர்நீக்க வல்லாரே.  
  
**2.** முன்னேசெய் வெவ்வினைதான் மூண்டதுவோ அல்லதுநான்   
இன்னே பிழைதான் இயற்றியதுண் டோஅறியேன்  
பொன்னேர் புரிசடைஎம் புண்ணியனே என்நோயை  
அன்னேநீ நீக்காயேல் ஆர்நீக்க வல்லாரே.  
  
**3.** இப்பா ரிடைஉனையே ஏத்துகின்ற நாயேனை   
வெப்பார் உளத்தினர்போல் வெம்மைசெயும் வெம்பிணியை  
எப்பா லவர்க்கும் இறைவனாம் என்அருமை  
அப்பாநீ நீக்காயேல் ஆர்நீக்க வல்லாரே.  
  
**4.** ஓவா மயல்செய் உலகநடைக் குள்துயரம்   
மேவா உழல்கின்ற வெண்மையேன் மெய்ந்நோயைச்  
சேவார் கொடிஎம் சிவனே சிவனேயோ  
ஆவாநீ நீக்காயேல் ஆர்நீக்க வல்லாரே.  
  
**5.** பொய்யாம் மலஇருட்டுப் பொத்தரிடை வீழ்ந்துழலும்   
கையாம் நெறியேன் கலங்கவந்த வெம்பிணியை  
மையார் மிடற்றெம் மருந்தே மணியேஎன்  
ஐயாநீ நீக்காயேல் ஆர்நீக்க வல்லாரே.  
  
**6.** இம்மா நிலத்தில் இடருழத்தல் போதாதே   
விம்மா அழுங்கஎன்றன் மெய்உடற்றும் வெம்பிணியைச்  
செம்மான் மழுக்கரங்கொள் செல்வச் சிவமேஎன்  
அம்மாநீ நீக்காயேல் ஆர்நீக்க வல்லாரே.  
  
**7.** புரைசேரும் நெஞ்சப் புலையனேன் வன்காமத்   
தரைசேரும் துன்பத் தடங்கடலேன் வெம்பிணியை  
விரைசேரும் கொன்றை விரிசடையாய் விண்ணவர்தம்  
அரைசேநீ நீக்காயேல் ஆர்நீக்க வல்லாரே.  
  
**8.** இத்தா ரணியில் எளியோரைக் கண்டுமி   
வித்தாரம் பேசும் வெறியேன்தன் மெய்ப்பிணியைக்  
கொத்தார் குழலிஒரு கூறுடைய கோவேஎன்  
அத்தாநீ நீக்காயேல் ஆர்நீக்க வல்லாரே.  
  
**9.** மறியேர் விழியார் மயக்கினிடை மாழாந்த   
சிறியேன் அடியேன் தியங்கவந்த வல்நோயைச்  
செறிவே பெறுந்தொண்டர் சிந்தை தனில்ஓங்கும்  
அறிவேநீ நீக்காயேல் ஆர்நீக்க வல்லாரே.  
  
**10.** துன்பே சுமையாச் சுமக்கின்ற நாயேனை   
வன்பேசெய் துள்ள மயக்கிநின்ற வன்நோயை  
இன்பே அருள்கின்ற என்ஆ ருயிரேஎன்  
அன்பேநீ நீக்காயேல் ஆர்நீக்க வல்லாரே.  
  
  
  
இரண்டாம் திருமுறை / Second Thirumurai  
  
##  064\. நெஞ்சு நிலைக் கிரங்கல்  
neñsu nilaik kiraṅkal  
  
  
  
  
 திருவொற்றியூர்  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** ஆளாக நின்பொன் அடிக்கன்பு செய்திட ஐயநெடு   
நாளாக இச்சைஉண் டென்னைசெய் கேன்கொடு நங்கையர்தம்  
மாளா மயல்சண்ட மாருதத் தால்மன வாசிஎன்சொல்  
கேளா தலைகின்ற தால்ஒற்றி மேவும் கிளர்ஒளியே.  
  
**2.** ஒளியாய் ஒளிக்குள் ஒளிர்ஒளி யேஒற்றி உத்தமநீ   
அளியா விடில்இதற் கென்னைசெய் கேன்அணங் கன்னவர்தம்  
களியால் களித்துத் தலைதெரி யாது கயன்றுலவா  
வளியாய்ச் சுழன்றிவண் மாயா மனம்எனை வாதிப்பதே.  
  
**3.** மாயா மனம்எவ் வகைஉரைத் தாலும் மடந்தையர் பால்   
ஓயாது செல்கின்ற தென்னைசெய் கேன்தமை உற்றதொரு  
நாயாகி னும்கை விடார்உல கோர்உனை நான் அடுத்தேன்  
நீயாகி லுஞ்சற் றிரங்குகண் டாய்ஒற்றி நின்மலனே.  
  
**4.** மலஞ்சான்ற மங்கையர் கொங்கையி லேநசை வாய்த்துமனம்   
சலஞ்சான்ற தால்இதற் கென்னைசெய் கேன்நின் சரண்அன்றியே  
வலஞ்சான்ற நற்றுணை மற்றறி யேன்ஒற்றி வானவனே  
நலஞ்சான்ற ஞானத் தனிமுத லேதெய்வ நாயகனே.  
  
**5.** நாயினும் கீழ்ப்பட்ட என்நெஞ்சம் நன்கற்ற நங்கையர்பால்   
ஏயினும் செல்கின்ற தென்னைசெய் கேன்உனை ஏத்தியிடேன்  
ஆயினும் இங்கெனை ஆட்கொளல் வேண்டும்ஐ யாஉவந்த  
தாயினும் நல்லவ னேஒற்றி மேவும் தயாநிதியே.  
  
**6.** நிதியேநின் பொன்னடி ஏத்தாது நெஞ்சம் நிறைமயலாம்   
சதியே புரிகின்ற தென்னைசெய் கேன்உனைத் தாழலர்தம்  
விதியே எனக்கும் விதித்ததன் றோஅவ் விதியும்இள  
மதியேர் சடைஅண்ண லேஒற்றி யூர்ஒளி மாணிக்கமே.  
  
**7.** மாணாத என்நெஞ்சம் வல்நஞ் சனைய மடந்தையர்பால்   
நாணாது செல்கின்ற தென்னைசெய் கேன்சிவ ஞானியர்தம்  
கோணாத உள்ளத் திருக்கோயில் மேவிக் குலவும்ஒற்றி  
வாணாஎன் கண்ணினுண் மாமணி யேஎன்றன் வாழ்முதலே.  
  
**8.** வாழாத நெஞ்சம் எனைஅலைத் தோடி மடந்தையர்பால்   
வீழாத நாளில்லை என்னைசெய் கேன்உன் விரைமலர்த்தாள்  
தாழாத குற்றம் பொறுத்தடி யேன்தனைத் தாங்கிக்கொள்வாய்  
சூழா தவரிடம் சூழாத ஒற்றிச் சுடர்க்குன்றமே.  
  
**9.** குன்றேர் முலைச்சியர் வன்மல ஊத்தைக் குழியில்மனம்   
சென்றே விழுகின்ற தென்னைசெய் கேன்எம் சிவக்கொழுந்தே  
நன்றே சதானந்த நாயக மேமறை நான்கினுக்கும்  
ஒன்றே உயர்ஒளி யேஒற்றி யூர்எம் உயிர்த்துணையே.  
  
**10.** துணையாம்உன் பொன்னடி ஏத்தா மனமது தோகையர்கண்   
கணையால் இளைக்கின்ற தென்னைசெய் கேன்என்றன் கண்இரண்டின்  
இணையாம் பரஞ்சுட ரேஅழி யாநல மேஇன்பமே  
பணையார் திருவொற்றி யூர்அர சேஎம் பரம்பொருளே.  
  
**11.** பொருளேநின் பொன்னடி உன்னாதென் வன்மனம் பூவையர்தம்   
இருளே புரிகின்ற தென்னைசெய் கேன்அடி யேன்மயங்கும்  
மருளே தவிர்ந்துனை வாழ்த்தி வணங்கி மகிழ்ந்திடநீ  
அருளே அருட்கட லேஒற்றி மாநகர் ஆள்பவனே.  
  
  
  
இரண்டாம் திருமுறை / Second Thirumurai  
  
##  065\. தனிமைக் கிரங்கல்  
taṉimaik kiraṅkal  
  
  
  
  
 திருவொற்றியூர்  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஆக்கல் ஆதிய ஐந்தொழில் நடத்த   
அயன்முன் ஆகிய ஐவரை அளித்து  
நீக்கம் இன்றிஎவ் விடத்தினும் நிறைந்த  
நித்த நீஎனும் நிச்சயம் அதனைத்  
தாக்க எண்ணியே தாமதப் பாவி  
தலைப்பட் டான்அவன் தனைஅகற் றுதற்கே  
ஊக்கம் உற்றநின் திருவருள் வேண்டும்  
ஒற்றி ஓங்கிய உத்தமப் பொருளே.  
  
**2.** கணத்தில் என்னைவிட் டேகுகின் றவன்போல்   
காட்டு கின்றனன் மீட்டும்வந் தடுத்துப்  
பணத்தும் மண்ணினும் பாவைய ரிடத்தும்  
பரவ நெஞ்சினை விரவுகின் றனன்காண்  
குணத்தி னில்கொடுந் தாமதன் எனும்இக்  
கொடிய வஞ்சகன் ஒடியமெய்ப் போதம்  
உணர்த்து வார்இலை என்செய்கேன் எளியேன்  
ஒற்றி ஓங்கிய உத்தமப் பொருளே.  
  
**3.** இமைக்கும் அவ்வள வேனும்நெஞ் சொடுங்கி   
இருக்கக் கண்டிலேன் இழிவுகொள் மலத்தின்  
சுமைக்கு நொந்துநொந் தையவோ நாளும்  
துயர்கின் றேன்அயர் கின்றஎன் துயரைக்  
குமைக்கும் வண்ணம்நின் திருவருள் இன்னும்  
கூடப் பெற்றிலேன் கூறுவ தென்னே  
உமைக்கு நல்வரம் உதவிய தேவே  
ஒற்றி ஓங்கிய உத்தமப் பொருளே.  
  
**4.** சென்ற நாளில்ஓர் இறைப்பொழு தேனும்   
சிந்தை ஓர்வகை தெளிந்ததன் றதுபோய்  
நின்ற நாளினும் நிற்கின்ற திலைகாண்  
நெடிய பாவியேன் நிகழ்த்துவ தென்னே  
என்றன் ஆருயிர்க் கொருபெருந் துணையாம்  
எந்தை யேஎனை எழுமையும் காத்த  
உன்ற னால்இன்னும் உவகைகொள் கின்றேன்  
ஒற்றி ஓங்கிய உத்தமப் பொருளே.  
  
**5.** கோடி நாவினும் கூறிட அடங்காக்   
கொடிய மாயையின் நெடியவாழ்க் கையினை  
நாடி நெஞ்சகம் நலிகின்றேன் உனையோர்  
நாளும் எண்ணிலேன் நன்கடை வேனே  
வாடி னேன்பிழை மனங்கொளல் அழியா  
வாழ்வை ஏழையேன் வசஞ்செயல் வேண்டும்  
ஊடி னாலும்மெய் அடியரை இகவா  
ஒற்றி மேவிய உத்தமப் பொருளே.  
  
**6.** அன்ப தென்பதைக் கனவினும் காணேன்   
ஆடு கின்றனன் அன்பரைப் போல  
வன்ப வத்தையும் மாய்த்திட நினைத்தேன்  
வஞ்ச நெஞ்சினை வசப்படுக் கில்லேன்  
துன்ப வாழ்க்கையில் சுழல்கின்றேன் நின்னைத்  
தொழுது வாழ்த்திநல் சுகம்பெறு வேனே  
ஒன்ப தாகிய உருவுடைப் பெரியோய்  
ஒற்றி ஓங்கிய உத்தமப் பொருளே.  
  
**7.** முன்னை நான்செய்த வல்வினை இரண்டின்   
முடிவு தேர்ந்திலன் வடிவெடுத் துலகில்  
என்னை நான்கண்ட தந்தநாள் தொடங்கி  
இந்த நாள்மட்டும் இருள் என்ப தல்லால்  
பின்னை யாதொன்றும் பெற்றிலேன் இதனைப்  
பேச என்னுளம் கூசுகின் றதுகாண்  
உன்னை நம்பினேன் நின்குறிப் புணரேன்  
ஒற்றி ஓங்கிய உத்தமப் பொருளே.  
  
**8.** கண்ணி லான்சுடர் காணிய விழைந்த   
கருத்தை ஒத்தஎன் கருத்தினை முடிப்பத்  
தெண்ணி லாமுடிச் சிவபரம் பொருள்நின்  
சித்தம் எப்படி தெரிந்திலன் எளியேன்  
பண்ணி லாவிய பாடலந் தொடைநின்  
பாத பங்கயம் பதிவுறப் புனைவோர்  
உண்ணி லாவிய ஆனந்தப் பெருக்கே  
ஒற்றி ஓங்கிய உத்தமப் பொருளே.  
  
**9.** உண்மை நின்அருட் சுகம்பிற எல்லாம்   
உண்மை அன்றென உணர்த்தியும் எனது  
பெண்மை நெஞ்சகம் வெண்மைகொண் டுலகப்  
பித்தி லேஇன்னும் தொத்துகின் றதுகாண்  
வண்மை ஒன்றிலேன் எண்மையின் அந்தோ  
வருந்து கின்றனன் வாழ்வடை வேனோ  
ஒண்மை அம்பலத் தொளிசெயும் சுடரே  
ஒற்றி ஓங்கிய உத்தமப் பொருளே.  
  
**10.** நையு மாறெனைக் காமமா திகள்தாம்   
நணுகி வஞ்சகம் நாட்டுகின் றதுநான்  
செய்யு மாறிதற் கறிந்திலன் எந்தாய்  
திகைக்கின் றேன் அருள் திறம்பெறு வேனே  
வையு மாறிலா வண்கையர் உளத்தின்  
மன்னி வாழ்கின்ற மாமணிக் குன்றே  
உய்யு மாறருள் அம்பலத் தமுதே  
ஒற்றி ஓங்கிய உத்தமப் பொருளே.  
  
  
  
இரண்டாம் திருமுறை / Second Thirumurai  
  
##  066\. கழிபகற் கிரங்கல்  
kaḻipakaṟ kiraṅkal  
  
  
  
  
 பொது  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஆண்ட துண்டுநீ என்றனை அடியேன்   
ஆக்கை ஒன்றுமே அசைமடற் பனைபோல்  
நீண்ட துண்டுமற் றுன்னடிக் கன்பே  
நீண்ட தில்லைவல் நெறிசெலும் ஒழுக்கம்  
பூண்ட துண்டுநின் புனிதநல் ஒழுக்கே  
பூண்ட தில்லைஎன் புன்மையை நோக்கி  
ஈண்ட வந்தரு ளாய்எனில் அந்தோ  
என்செய் கேன்நர கிடைஇடும் போதே.  
  
**2.** ஊழை யேமிக நொந்திடு வேனோ   
உளத்தை நோவனோ உலகிடை மயக்கும்  
பாழை யேபலன் தருவதென் றெண்ணிப்  
பாவி யேன்பெரும் படர்உழக் கின்றேன்  
மாழை யேர்திரு மேனிஎம் பெருமான்  
மனம்இ ரங்கிஎன் வல்வினை கெடவந்  
தேழை யேற்கரு ளாய்எனில் அந்தோ  
என்செய் கேன்நர கிடைஇடும் போதே.  
  
**3.** ஈன்று கொண்டஎன் தந்தையும் தாயும்   
யாவும் நீஎன எண்ணிய நாயேன்  
மான்று கொண்டஇவ் வஞ்சக வாழ்வின்  
மயக்கி னால்மிக வன்மைகள் செய்தேன்  
சான்று கொண்டது கண்டனை யேனும்  
தமிய னேன்மிசைத் தயவுகொண் டென்னை  
ஏன்று கொண்டரு ளாய்எனில் அந்தோ  
என்செய் கேன்நர கிடைஇடும் போதே.  
  
**4.** அம்மை அப்பன்என் ஆருயிர்த் துணைவன்   
அரசன் தேசிகன் அன்புடைத் தேவன்  
இம்மை யிற்பயன் அம்மையிற் பயன்மற்  
றியாவு நீஎன எண்ணிநிற் கின்றேன்  
செம்மை யிற்பெறும் அன்பருள் ளகஞ்சேர்  
செல்வ மேஎனைச் சேர்த்தரு ளாயேல்  
எம்மை யிற்பெறு வேன்சிறு நாயேன்  
என்செய் கேன்நர கிடைஇடும் போதே.  
  
**5.** தாய ராதியர் சலிப்புறு கிற்பார்   
தமரும் என்றனைத் தழுவுதல் ஒழிவார்  
நேய ராதியர் நேயம்விட் டகல்வார்  
நின்னை நம்பிஎன் நெஞ்சுவக் கின்றேன்  
தீய ராதியில் தீயன்என் றெனைநின்  
திருவு ளத்திடைச் சேர்த்திடா தொழித்தால்  
ஏயர் கோனுக்கன் றருளும்எம் பெருமான்  
என்செய் கேன்நர கிடைஇடும் போதே.  
  
**6.** முன்னை நான்செய்த வல்வினைச் சிமிழ்ப்பான்   
மோக வாரியின் மூழ்கின னேனும்  
அன்னை போலும்என் ஆருயிர்த் துணையாம்  
அப்ப நின்அருள் அம்பியை நம்பி  
தன்னை நேர்சிவ ஞானமென் கரையைச்  
சார்கு வேம்எனும் தருக்குடன் உழன்றேன்  
இன்னும் நின்அருள் ஈந்திலை அந்தோ  
என்செய் கேன்நர கிடைஇடும் போதே.  
  
**7.** உண்ணு கின்றதும் உறங்குகின் றதும்மேல்   
உடுத்து கின்றதும் உலவுகின் றதும்மால்  
நண்ணு கின்றதும் நங்கையர் வாழ்க்கை  
நாடு கின்றதும் நவையுடைத் தொழில்கள்  
பண்ணு கின்றதும் ஆனபின் உடலைப்  
பாடை மேலுறப் படுத்துகின் றதும்என்  
றெண்ணு கின்றதோ றுளம்பதைக் கின்றேன்  
என்செய் கேன்நர கிடைஇடும் போதே.  
  
**8.** கல்லை வெல்லவும் வல்லஎன் மனந்தான்   
கடவுள் நின்அடிக் கமலங்கள் நினைத்தல்  
இல்லை நல்லைநின் அருள்எனக் கதனால்  
இல்லை இல்லைநீ இரக்கம்இல் லாதான்  
அல்லை இல்லையால் அருள்தரா திருத்தல்  
அடிய னேன்அள வாயின்இங் கிடர்க்கே  
எல்லை இல்லைஎன் றுளம்பதைக் கின்றேன்  
என்செய் கேன்நர கிடைஇடும் போதே.  
  
**9.** பொங்கு மாயையின் புணர்ப்பினுக் குள்ளம்   
போக்கி நின்றதும் புலப்பகை வர்களால்  
இங்கு மால்அரி ஏற்றின்முன் கரிபோல்  
ஏங்கு கின்றதும் இடர்ப்பெருங் கடலில்  
தங்கும் ஆசையங் கராப்பிடித் தீர்க்கத்  
தவிப்பில் நின்றதும் தமியனேன் தனையும்  
எங்கும் ஆகிநின் றாய்அறிந் திலையோ  
என்செய் கேன்நர கிடைஇடும் போதே.  
  
**10.** அரக்கன் அல்லன்யான் அரக்கனே எனினும்   
அரக்க னுக்கும்முன் அருள்அளித் தனையே  
புரக்க என்னைநின் அருட்கடன் என்றே  
போற்று கின்றனன் புலையரிற் புலையேன்  
உரக்க இங்கிழைத் திடும்பிழை எல்லாம்  
உன்னல் ஐயநீ உன்னிஎன் அளவில்  
இரக்கம் நின்திரு உளத்திலை யானால்  
என்செய் கேன்நர கிடைஇடும் போதே.  
  
  
  
இரண்டாம் திருமுறை / Second Thirumurai  
  
##  067\. அர்ப்பித் திரங்கல்  
arppit tiraṅkal  
  
  
  
  
 பொது  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தம்பி ரான்தய விருக்கஇங் கெனக்கோர்   
தாழ்வுண் டோஎனத் தருக்கொடும் இருந்தேன்  
எம்பி ரான்நினக் கேழையேன் அளவில்  
இரக்கம் ஒன்றிலை என்என்ப தின்னும்  
நம்பி ரான்என நம்பிநிற் கின்றேன்  
நம்பும் என்றனை வெம்பிடச் செயினும்  
செம்பி ரான்அருள் அளிக்கினும் உனது  
சித்தம் அன்றியான் செய்வதொன் றிலையே.  
  
**2.** துட்ட நெஞ்சக வஞ்சகக் கொடியேன்   
சொல்வ தென்னைஎன் தொல்வினை வசத்தால்  
இட்ட நல்வழி அல்வழி எனவே  
எண்ணும் இவ்வழி இரண்டிடை எனைநீ  
விட்ட தெவ்வழி அவ்வழி அகன்றே  
வேறும் ஓர்வழி மேவிடப் படுமோ  
சிட்டர் உள்ளுறும் சிவபெரு மான்நின்  
சித்தம் அன்றியான் செய்வதொன் றிலையே.  
  
**3.** ஊட்டு கின்றனை உண்ணுகின் றனன்மேல்   
உறக்கு கின்றனை உறங்குகின் றனன்பின்  
காட்டு கின்றனை காணுகின் றனன்நீ  
களிப்பிக் கின்றனை களிப்புறு கின்றேன்  
ஆட்டு கின்றனை ஆடுகின் றனன்இவ்  
அகில கோடியும் அவ்வகை யானால்  
தீட்டும் அன்பருக் கன்பநின் தனது  
சித்தம் அன்றியான் செய்வதொன் றிலையே.  
  
**4.** கண்ணி லான்சுடர் காணஉன் னுதல்போல்   
கருத்தி லேனும்நின் கருணையை விழைந்தேன்  
எண்ணி லாஇடை யூறடுத் ததனால்  
இளைக்கின் றேன்எனை ஏன்றுகொள் வதற்கென்  
உண்ணி லாவிய உயிர்க்குயிர் அனையாய்  
உன்னை ஒத்ததோர் முன்னவர் இலைகாண்  
தெண்ணி லாமுடிச் சிவபரம் பொருள்நின்  
சித்தம் அன்றியான் செய்வதொன் றிலையே.  
  
**5.** மெச்சு கின்றவர் வேண்டிய எல்லாம்   
விழிஇ மைக்குமுன் மேவல்கண் டுனைநான்  
நச்சு கின்றனன் நச்சினும் கொடியேன்  
நன்மை எய்தவோ வன்மையுற் றிடவோ  
இச்சை நன்றறி வாய்அருள் செய்யா  
திருக்கின் றாய் உனக் கியான்செய்த தென்னே  
செச்சை மேனிஎம் சிவபரஞ் சுடர்நின்  
சித்தம் அன்றியான் செய்வதொன் றிலையே.  
  
**6.** நாடுந் தாயினும் நல்லவன் நமது   
நாதன் என்றுனை நாடும்அப் பொழுதே  
வாடு நெஞ்சம் தளிர்க்கின்றேன் மற்றை  
வைகற் போதெலாம் வாடுகின் றனன்காண்  
பாடுந் தொண்டர்கள் இடர்ப்படில் தரியாப்  
பண்பென் மட்டும்நின் பால்இலை போலும்  
தேடும் பத்தர்தம் உளத்தமர் வோய்நின்  
சித்தம் அன்றியான் செய்வதொன் றிலையே.  
  
**7.** மருள்அ ளித்தெனை மயக்கிஇவ் உலகில்   
வருத்து கின்றனை மற்றெனக் குன்றன்  
அருள்அ ளிக்கிலை ஆயினும் நினக்கே  
அடிமை யாக்கிலை ஆயினும் வேற்றுப்  
பொருள்அ ளிக்கிலை ஆயினும் ஒருநின்  
பொன்மு கத்தைஓர் போது கண் டிடவே  
தெருள்அ ளித்திடில் போதும் இங் குனது  
சித்தம் அன்றியான் செய்வதொன் றிலையே.  
  
**8.** மாறு கின்றனன் நெஞ்சகம் அஞ்சி   
வள்ளல் இத்துணை வந்திலன் இனிமேல்  
கூறு கின்றதென் என்றயர் கின்றேன்  
குலவித் தேற்றும்அக் கொள்கையர் இன்றி  
ஏறு கின்றனன் இரக்கமுள் ளவன்நம்  
இறைவன் இன்றருள் ஈகுவன் என்றே  
தேறு கின்றனன் என்செய்கேன் நினது  
சித்தம் அன்றியான் செய்வதொன் றிலையே.  
  
**9.** தாயி னும்பெருந் தயவுடை யவன்நந்   
தலைவன் என்றுநான் தருக்கொடும் திரிந்தேன்  
நாயி னும்கடை யேன்படும் இடரை  
நாளும் கண்டனை நல்அருள் செய்யாய்  
ஆயி னும்திரு முகங்கண்டு மகிழும்  
அன்பர் தம்பணி ஆற்றிமற் றுடலம்  
தேயி னும்மிக நன்றெனக் கருள்உன்  
சித்தம் அன்றியான் செய்வதொன் றிலையே.  
  
**10.** வானும் வையமும் அளிக்கினும் உன்பால்   
மனம்வைத் தோங்குவர் வள்ளல்நின் அடியார்  
நானும் அவ்வகை உலகியல் ஒழுக்கில்  
நாடி நின்னருள் நலம்பெற விழைதல்  
கூனும் ஓர்முடக் கண்ணிலி வானில்  
குலவும் ஒண்சுடர் குறித்திடல் போலும்  
தேனும் கைக்கும்நின் அருளுண்டேல் உண்டுன்  
சித்தம் அன்றியான் செய்வதொன் றிலையே.  
  
  
  
இரண்டாம் திருமுறை / Second Thirumurai  
  
##  068\. அச்சத் திரங்கல்  
achsat tiraṅkal  
  
  
  
  
 கோயில்  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** துறையிடும் கங்கைச் செழுஞ்சடைக் கனியே   
சுயம்பிர காசமே அமுதில்  
கறையிடும் கண்டத் தொருபெருங் கருணைக்  
கடவுளே கண்ணுதற் கரும்பே  
குறையிடும் குணத்தால் கொடியனேன் எனினும்  
கொடுந்துய ரால்அலைந் தையா  
முறையிடு கின்றேன் அருள்தரா தென்னை  
மூடன்என் றிகழ்வது முறையோ.  
  
**2.** இகழ்ந்திடேல் எளியேன் தன்னைநீ அன்றி   
ஏன்றுகொள் பவரிலை அந்தோ  
அகழ்ந்தென துளத்தைச் சூறைகொண் டலைக்கும்  
அஞரெலாம் அறுத்தருள் புரிவாய்  
புகழ்ந்திடும் தொண்டர் உளத்தினும் வெள்ளிப்  
பொருப்பினும் பொதுவினும் நிறைந்து  
திகழ்ந்தருள் பழுக்கும் தெய்வதத் தருவே  
செல்வமே சிவபரம் பொருளே.  
  
**3.** பொருள்எலாம் புணர்க்கும் புண்ணியப் பொருளே   
புத்தமு தேகுணப் பொருப்பே  
இருள்எலாம் அறுக்கும் பேரொளிப் பிழம்பே  
இன்பமே என்பெருந் துணையே  
அருள்எலாம் திரண்ட ஒருசிவ மூர்த்தி  
அண்ணலே நின்அடிக் கபயம்  
மருள்எலாம் கொண்ட மனத்தினேன் துன்ப  
மயக்கெலாம் மாற்றிஆண் டருளே.  
  
**4.** ஆண்டநின் கருணைக் கடலிடை ஒருசிற்   
றணுத்துணைத் திவலையே எனினும்  
ஈண்டஎன் றன்மேல் தெறித்தியேல் உய்வேன்  
இல்லையேல் என்செய்கேன் எளியேன்  
நீண்டவன் அயன்மற் றேனைவா னவர்கள்  
நினைப்பரும் நிலைமையை அன்பர்  
வேண்டினும் வேண்டா விடினும்ஆங் களிக்கும்  
விமலனே விடைப்பெரு மானே.  
  
**5.** பெருமையில் பிறங்கும் பெரியநற் குணத்தோர்   
பெற்றதோர் பெருந்தனிப் பொருளே  
அருமையில் பிரமன் ஆதிய தேவர்  
அடைந்தநற் செல்வமே அமுதே  
இருமையிற் பயனும் நின்திரு அருளே  
என்றுநின் அடைக்கலம் ஆனேன்  
கருமையிற் பொலியும் விடநிகர் துன்பக்  
களைகளைந் தெனைவிளைத் தருளே.  
  
**6.** விளைத்தனன் பவநோய்க் கேதுவாம் விடய   
விருப்பினை நெருப்புறழ் துன்பின்  
இளைத்தனன் அந்தோ ஏழைமை அதனால்  
என்செய்கேன் என்பிழை பொறுத்துத்  
தளைத்தவன் துயர்நீத் தாளவல் லவர்நின்  
தனைஅன்றி அறிந்திலன் தமியேன்  
கிளைத்தவான் கங்கை நதிச்சடை யவனே  
கிளர்தரும் சிற்பர சிவனே.  
  
**7.** சிற்பர சிவனே தேவர்தம் தலைமைத்   
தேவனே தில்லைஅம் பலத்தே  
தற்பர நடஞ்செய் தாணுவே அகில  
சராசர காரணப் பொருளே  
அற்பர்தம் இடஞ்செல் பற்பல துயரால்  
அலைதரு கின்றனன் எளியேன்  
கற்பகம் அனையநின் திருவருட் கடலில்  
களிப்புடன் ஆடுவ தென்றோ.  
  
**8.** என்றுநின் அருள்நீர் உண்டுவந் திடும்நாள்   
என்றுநின் உருவுகண் டிடும்நாள்  
என்றுநின் அடியர்க் கேவல்செய் திடும்நாள்  
என்றென தகத்துயர் அறும்நாள்  
மன்றுள்நின் றாடும் பரஞ்சுடர்க் குன்றே  
வானவர் கனவினும் தோன்றா  
தொன்றுறும் ஒன்றே அருண்மய மான  
உத்தம வித்தக மணியே.  
  
**9.** வித்தகம் அறியேன் வினையினேன் துன்ப   
விரிகடல் ஆழ்ந்தனன் அந்தோ  
அத்தக வேனை எடுப்பவர் நின்னை  
அன்றிஎங் கணும்இலை ஐயா  
மத்தகக் கரியின் உரிபுனை பவள  
வண்ணனே விண்ணவர் அரசே  
புத்தக நிறைவின் அடியவர் வேண்டும்  
பொருள்எலாம் புரிந்தருள் பவனே.  
  
**10.** அருள்பவன் நின்னை அல்லதை இங்கும்   
அங்கும்மற் றெங்கும்இன் றதுபோல்  
மருள்பவன் என்னை அல்லதை மண்ணும்  
வானமும் தேடினும் இன்றே  
இருள்பவம் உடையேன் என்செய்கேன் நின்தாள்  
இணைதுணை எனநினைந் துற்றேன்  
மருள்பவத் தொடும்என் துயர்அறுத் தாள்வாய்  
வாழிய அருட்பெருந் துறையே.  
  
  
  
இரண்டாம் திருமுறை / Second Thirumurai  
  
##  069\. புறமொழிக் கிரங்கல்  
puṟamoḻik kiraṅkal  
  
  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** கேளனந் தான்ஒரு போதுண் டனைமனக் கேதம்அற   
நீளனம் தேடு முடியான் எதுநினக் கீந்ததென்றே  
வேளனம் போல்நடை மின்னாரும் மைந்தரும் வேடிக்கையாய்  
ஏளனம் செய்குவர் நீஅரு ளாவிடில் என்அப்பனே.  
  
**2.** அப்பாநின் பொன்னருள் என்மேல் தயைசெய் தளித்திலையேல்   
துப்பா னவும்ஒரு போதுதுவ் வாது சுழன்றனையே  
இப்பாரில் ஈசன் திருவருள் நீபெற்ற தெங்ஙனமோ  
செப்பாய் எனவரிப் பார்சிரிப் பார்இச் செகத்தவரே.  
  
**3.** தீதுசெய் தேற்கருள் செய்வான்நின் சித்தம் திரும்பிலையேல்   
தாதுசெய் தேகத்து ணாஒரு போது தவிர்ந்தநினக்  
கேதுசெய் தான்சிவன் என்றே உலகர் இழிவுரைத்தால்  
யாதுசெய் வேன்தெய்வ மேஎளி யேன்உயிர்க் கின்னமுதே.  
  
**4.** தெரியாமை யால்சிறி யேன்செய்குற் றத்தைநின் சித்தமதில்   
பிரியாமை வைத்தருள் செய்திலை யேல்எனைப் பெற்றவளும்  
பெரியாசை கொண்டபிள் ளாய்அரன் என்தரப் பெற்றதென்றே  
பரியாசை செய்குவ ளால்அய லார்என் பகருவதே.  
  
**5.** எண்ணாமல் நாயடி யேன்செய்த குற்றங்கள் யாவும்எண்ணி   
அண்ணாநின் சித்தம் இரங்காய் எனில்இங் கயலவர்தாம்  
பெண்ஆர் இடத்தவன் பேரருள் சற்றும் பெறாதநினக்  
கொண்ணாதிவ் வண்மை விரதம்என் றால்என் உரைப்பதுவே.  
  
**6.** பொய்யான வஞ்சக னேன்பிழை யாவும் பொறுத்துனருள்   
செய்யாய் எனில்எது செய்குவன் யான்இச் செகதலத்தோர்  
எய்யா விரதத்தில் யாதுபெற் றாய்என் றிகழ்வர்கண்டாய்  
அய்யாஎன் இன்னமு தேஅர சேஎன தாண்டவனே.  
  
**7.** உன்உள்ளம் கொண்டேற் கருளாய் எனில்இவ் உலகர்பொய்யாம்   
என்உள்ளம் கொண்ட களவறி யாதுநின் றேடவிங்கே  
நின்உள்ளம் கொள்விர தப்பயன் யாது நிகழ்த்தெனவே  
முன்உள்ளம் கொண்டு மொழிவர்கண் டாய்எம் முதலவனே.  
  
**8.** முந்தோகை கொண்டுநின் தண்ணருள் வாரியின் மூழ்குதற்கிங்   
கந்தோஎன் துன்பம் துடைத்தரு ளாய்எனில் ஆங்குலகர்  
வந்தோ சிவவிர தாஎது பெற்றனை வாய்திறஎன்  
றிந்தோர் தருசடை யாய்விடை யாய்என்னை ஏசுவரே.  
  
**9.** ஆசும் படியில் அகங்கா ரமும்உடை யான்என்றெண்ணிப்   
பேசும் படியில் எனக்கரு ளாய்எனில் பேருலகோர்  
ஏசும் படிவரும் பொய்வேடன் என்றதை எண்ணிஎண்ணிக்  
கூசும் படிவரு மேஎன்செய் கேன்என் குலதெய்வமே.  
  
**10.** ஐதட் டிடும்நெஞ் சகத்தேன் பிழைகளை ஆய்ந்துவெறும்   
பொய்தட் டிகல்உடை யேற்குன் கருணை புரிந்திலையேல்  
வெய்தட்டி உண்ட விரதாநின் நோன்பு விருத்தம்என்றே  
கைதட்டி வெண்ணகை செய்வர்கண் டாய்அருட் கற்பகமே.  
  
  
  
இரண்டாம் திருமுறை / Second Thirumurai  
  
##  070\. கருணை பெறா திரங்கல்  
karuṇai peṟā tiraṅkal  
  
  
  
  
 பொது  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** நன்றி ஒன்றிய நின்னடி யவர்க்கே   
நானும் இங்கொரு நாயடி யவன்காண்  
குன்றின் ஒன்றிய இடர்மிக உடையேன்  
குற்றம் நீக்கும்நல் குணமிலேன் எனினும்  
என்றின் ஒன்றிய சிவபரஞ் சுடரே  
இன்ப வாரியே என்னுயிர்த் துணையே  
ஒன்றின் ஒன்றிய உத்தமப் பொருளே  
உனைஅ லால்எனை உடையவர் எவரே.  
  
**2.** தீது செய்தனன் செய்கின்றேன் செய்வேன்   
தீய னேன்கொடுந் தீக்குண இயல்பே  
ஏது செய்தன னேனும்என் தன்னை  
ஏன்று கொள்வதெம் இறைவநின் இயல்பே  
ஈது செய்தனை என்னைவிட் டுலகில்  
இடர்கொண் டேங்கென இயம்பிடில் அடியேன்  
ஓது செய்வதொன் றென்னுயிர்த் துணையே  
உனைஅ லால்எனை உடையவர் எவரே.  
  
**3.** சென்ற நாளினும் செல்கின்ற நாளில்   
சிறிய னேன்மிகத் தியங்குறு கின்றேன்  
மன்ற நான்இவண் இவ்வகை ஆனால்  
வள்ள லேநினை வழுத்துமா றெதுவோ  
என்ற னால்இனி ஆவதொன் றிலைஉன்  
எண்ணம் எப்படி அப்படி இசைக  
உன்ற னால்களித் துவகைகொள் கின்றேன்  
உனைஅ லால்எனை உடையவர் எவரே.  
  
**4.** மையல் வாழ்க்கையில் நாள்தொறும் அடியேன்   
வருந்தி நெஞ்சகம் மாழ்குவ தெல்லாம்  
ஐய ஐயவோ கண்டிடா தவர்போல்  
அடம்பி டிப்பதுன் அருளினுக் கழகோ  
செய்ய மேல்ஒன்றும் அறிந்திலன் சிவனே  
தில்லை மன்றிடைத் தென்முக நோக்கி  
உய்ய வைத்ததாள் நம்பிநிற் கின்றேன்  
உனைஅ லால்எனை உடையவர் எவரே.  
  
**5.** மண்ண கச்சிறு வாழ்க்கையின் பொருட்டால்   
வருந்தி மற்றதன் வன்மைகள் எல்லாம்  
எண்ண எண்ணஎன் நெஞ்சகம் பதைப்புற்  
றேங்கி ஏங்கிநான் இளைப்புறு கின்றேன்  
அண்ணல் நின்திரு அருட்டுணை அடைந்தால்  
அமைந்து வாழ்குவன் அடைவகை அறியேன்  
உண்ண நல்அமு தனையஎம் பெருமான்  
உனைஅ லால்எனை உடையவர் எவரே.  
  
**6.** அன்னை அப்பனும் நீஎன மகிழ்ந்தே   
அகங்கு ளிர்ந்துநான் ஆதரித் திருந்தேன்  
என்னை இப்படி இடர்கொள விடுத்தால்  
என்செய் கேன் இதை யாரொடு புகல்கேன்  
பொன்னை ஒத்தநின் அடித்துணை மலரைப்  
போற்று வார்க்குநீ புரிகுவ திதுவோ  
உன்னை எப்படி ஆயினும் மறவேன்  
உனைஅ லால்எனை உடையவர் எவரே.  
  
**7.** நீலம் இட்டகண் மடவியர் மயக்கால்   
நெஞ்சம் ஓர்வழி நான்ஒரு வழியாய்  
ஞாலம் இட்ட இவ் வாழ்க்கையில் அடியேன்  
நடுங்கி உள்ளகம் நலியும்என் தன்மை  
ஆலம் இட்டருள் களத்தநீ அறிந்தும்  
அருள்அ ளித்திலை ஆகமற் றிதனை  
ஓலம் இட்டழு தரற்றிஎங் குரைப்பேன்  
உனைஅ லால்எனை உடையவர் எவரே.  
  
**8.** கொடிய பாவியேன் படும்பரி தாபம்   
குறித்துக் கண்டும்என் குறைஅகற் றாது  
நெடிய காலமும் தாழ்த்தனை நினது  
நெஞ்சும் வஞ்சகம் நேர்ந்ததுண் டேயோ  
அடியர் தந்துயர் கண்டிடில் தரியார்  
ஐயர் என்பர்என் அளவஃ திலையோ  
ஒடிய மாதுயர் நீக்கிடாய் என்னில்  
உனைஅ லால்எனை உடையவர் எவரே.  
  
**9.** என்என் றேழையேன் நாணம்விட் டுரைப்பேன்   
இறைவ நின்றனை இறைப்பொழு தேனும்  
உன்என் றால்என துரைமறுத் தெதிராய்  
உலக மாயையில் திலகமென் றுரைக்கும்  
மின்என் றால்இடை மடவியர் மயக்கில்  
வீழ்ந்தென் நெஞ்சகம் ஆழ்ந்துவிட் டதனால்  
உன்அன் பென்பதென் னிடத்திலை யேனும்  
உனைஅ லால்எனை உடையவர் எவரே.  
  
**10.** அடிய னேன்மிசை ஆண்டவ நினக்கோர்   
அன்பி ருந்ததென் றகங்கரித் திருந்தேன்  
கொடிய னேன்படும் இடர்முழு தறிந்தும்  
கூலி யாளனைப் போல்எனை நினைத்தே  
நெடிய இத்துணைப் போதும்ஓர் சிறிதும்  
நெஞ்சி ரங்கிலை சஞ்சலத் தறிவும்  
ஒடிய நின்றனன் என்செய்கேன் சிவனே  
உனைஅ லால்எனை உடையவர் எவரே.  
  
  
  
இரண்டாம் திருமுறை / Second Thirumurai  
  
##  071\. திருவருட் பதிகம்  
tiruvaruṭ patikam  
  
  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வளங்கிளர் சடையும் விளங்கிய இதழி மாலையும் மால்அயன் வழுத்தும்   
குளங்கிளர் நுதலும் களங்கிளர் மணியும் குலவுதிண் புயமும்அம் புயத்தின்  
தளங்கிளர் பதமும் இளங்கதிர் வடிவும் தழைக்கநீ இருத்தல்கண் டுவத்தல்  
உளங்கிளர் அமுதே துளங்குநெஞ் சகனேன் உற்றரு ணையில்பெற அருளே.  
  
**2.** அன்பர்தம் மனத்தே இன்பமுற் றவைகள் அளித்தவர் களித்திடப் புரியும்   
பொன்பொலி மேனிக் கருணையங் கடலே பொய்யனேன் பொய்மைகண் டின்னும்  
துன்பமுற் றலையச் செய்திடேல் அருணைத் தொல்நக ரிடத்துன தெழில்கண்  
டென்புளம் உருகத் துதித்திடல் வேண்டும் இவ்வரம் எனக்கிவண் அருளே.  
  
**3.** பூத்திடும் அவனும் காத்திடு பவனும் புள்விலங் குருக்கொடு நேடி   
ஏத்திடும் முடியும் கூத்திடும் அடியும் இன்னமும் காண்கிலர் என்றும்  
கோத்திடும் அடியர் மாலையின் அளவில் குலவினை என்றுநல் லோர்கள்  
சாற்றிடும் அதுகேட் டுவந்தனன் நினது சந்நிதி உறஎனக் கருளே.  
  
**4.** அருள்பழுத் தோங்கும் ஆனந்தத் தருவே அற்புத அமலநித் தியமே   
தெருள்பழுத் தோங்கும் சித்தர்தம் உரிமைச் செல்வமே அருணையந் தேவே  
இருள்பழுத் தோங்கும் நெஞ்சினேன் எனினும் என்பிழை பொறுத்துநின் கோயில்  
பொருள்பழுத்தோங்கும் சந்நிதி முன்னர்ப்போந்துனைப் போற்றுமாறருளே.  
  
**5.** மறையும் அம் மறையின் வாய்மையும் ஆகி மன்னிய வள்ளலே மலர்மேல்   
இறையும்மா தவனும் இறையும்இன் னவன்என் றெய்திடா இறைவனே அடியேன்  
பொறையும்நன் னிறையும் அறிவும்நற் செறிவும் பொருந்திடாப் பொய்யனேன் எனினும்  
அறையும்நற் புகழ்சேர் அருணையை விழைந்தேன் அங்கெனை அடைகுவித் தருளே.  
  
**6.** தேடுவார் தேடும் செல்வமே சிவமே திருஅரு ணாபுரித் தேவே   
ஏடுவார் இதழிக் கண்ணிஎங் கோவே எந்தையே எம்பெரு மானே  
பாடுவார்க் களிக்கும் பரம்பரப் பொருளே பாவியேன் பொய்யெலாம் பொறுத்து  
நாடுவார் புகழும் நின்திருக் கோயில் நண்ணுமா எனக்கிவண் அருளே.  
  
**7.** உலகுயிர் தொறும்நின் று‘ட்டுவித் தாட்டும் ஒருவனே உத்தம னேநின்   
இலகுமுக் கண்ணும் காளகண் டமும்மெய் இலங்குவெண்ணீற்றணி எழிலும்  
திலகஒள் நுதல்உண் ணாமுலை உமையாள் சேரிடப் பாலுங்கண் டடியேன்  
கலகஐம் புலன்செய் துயரமும் மற்றைக் கலக்கமும் நீக்குமா அருளே.  
  
**8.** அருட்பெருங் கடலே ஆனந்த நறவே அடிநடு அந்தமுங் கடந்த   
தெருட்பெரு மலையே திருஅணா மலையில் திகழ்சுயஞ் சோதியே சிவனே  
மருட்பெருங் கடலின் மயங்குகின் றேன்என் மயக்கெலாம் ஒழிந்துவன் பிறவி  
இருட்பெருங் கடல்விட் டேறநின் கோயிற் கெளியனேன் வரவரம் அருளே.  
  
**9.** கருணையங் கடலே கண்கள்மூன் றுடைய கடவுளே கமலன்மால் அறியா   
அருணைஎங் கோவே பரசிவா னந்த அமுதமே அற்புத நிலையே  
இருள்நிலம் புகுதா தெனைஎடுத் தாண்ட இன்பமே அன்பர்தம் அன்பே  
பொருள்நலம் பெறநின் சந்நிதிக் கெளியேன் போந்துனைப் போற்றும்வா றருளே.  
  
**10.** ஏதுசெய் திடினும் பொறுத்தருள் புரியும் என்உயிர்க் கொருபெருந் துணையே   
தீதுசெய் மனத்தார் தம்முடன் சேராச் செயல்எனக் களித்தஎன் தேவே  
வாதுசெய் புலனால் வருந்தல்செய் கின்றேன் வருந்துறா வண்ணம்எற் கருளித்  
தாதுசெய் பவன்ஏத் தருணையங் கோயில் சந்நிதிக் கியான்வர அருளே.  
  
  
  
இரண்டாம் திருமுறை / Second Thirumurai  
  
##  072\. பிரசாதப் பதிகம்  
pirasātap patikam  
  
  
  
  
 புள்ளிருக்குவேளூர்  
  
  
 கலிவிருத்தம்  
  
  
 திருச்சிற்றம்பலம்  
  
**1.** சரதத் தால்அன்பர் சார்ந்திடும் நின்திரு   
விரதத் தால்அன்றி வேறொன்றில் தீருமோ  
பரதத் தாண்டவ னேபரி திப்புரி  
வரதத் தாண்டவ னேஇவ்வ ருத்தமே.  
  
**2.** வேத னேனும்வி லக்குதற் பாலனோ   
தீத னேன்துயர் தீர்க்கும்வ யித்திய  
நாத னேஉன்றன் நல்லருள் இல்லையேல்  
நோதல் நேரும்வன் நோயில்சி றிதுமே.  
  
**3.** அருந்தி னால்அன்ப கங்குளிர் ஆனந்த   
விருந்தி னால்மகிழ் வித்தருள் அண்ணலே  
வருந்தி நாடவ ரும்பிணி நின்அருள்  
மருந்தி னால்அன்றி மற்றொன்றில் தீருமோ.  
  
**4.** மாலும் நான்குவ தனனும் மாமறை   
நாலும் நாடரு நம்பர னேஎவ  
ராலும் நீக்கஅ ரிதிவ்வ ருத்தம்நின்  
ஏலும் நல்லருள் இன்றெனில் சற்றுமே.  
  
**5.** தேவர் ஆயினும் தேவர்வ ணங்கும்ஓர்   
மூவர் ஆயினும் முக்கண நின்அருள்  
மேவு றாதுவி லக்கிடற் பாலரோ  
ஓவு றாதஉ டற்பிணி தன்னையே.  
  
**6.** வைய நாயக வானவர் நாயக   
தையல் நாயகி சார்ந்திடும் நாயக  
உய்ய நின்னருள் ஒன்றுவ தில்லையேல்  
வெய்ய நோய்கள்வி லகுவ தில்லையே.  
  
**7.** கல்லை வில்லில்க ணித்தருள் செய்ததோர்   
எல்லை இன்றிஎ ழும்இன்ப வெள்ளமே  
இல்லை இல்லைநின் இன்னருள் இல்லையேல்  
தொல்லை நோயின்தொ டக்கது நீங்கலே.  
  
**8.** நீதி மாதவர் நெஞ்சிடை நின்றொளிர்   
சோதி யேமுத்தொ ழிலுடை மூவர்க்கும்  
ஆதி யேநின்அ ருள் ஒன்றும் இல்லையேல்  
வாதி யாநிற்கும் வன்பிணி யாவுமே.  
  
**9.** பத்தர் நித்தம்ப யில்பரி திப்புரி   
உத்த மப்பொரு ளேஉன்அ ருள்தனைப்  
பெத்தம் அற்றிடப் பெற்றவர்க் கல்லது  
நித்தம் உற்றநெ டும்பிணி நீங்குமோ.  
  
**10.** சைவ சிற்குணர் தம்முளம் மன்னிய   
தெய்வ தற்பர னேசிவ னேஇங்கு  
உய்வ தற்குன்அ ருள்ஒன்றும் இல்லையேல்  
நைவ தற்குந ணுகுவ நோய்களே.  
  
  
  
இரண்டாம் திருமுறை / Second Thirumurai  
  
##  073\. பிரார்த்தனைப் பதிகம்  
pirārttaṉaip patikam  
  
  
  
  
 திருவொற்றியூரும் திருத்தில்லையும்  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** அப்பார் மலர்ச்சடை ஆரமு தேஎன் அருட்டுணையே   
துப்பார் பவள மணிக்குன்ற மேசிற் சுகக்கடலே  
வெப்பார் தருதுய ரால்மெலி கின்றனன் வெற்றடியேன்  
இப்பார் தனில்என்னை அப்பாஅஞ் சேல்என ஏன்றுகொள்ளே.  
  
**2.** ஏன்றுகொள் வான்நம தின்னுயிர் போல்முக்கண் எந்தைஎன்றே   
சான்றுகொள் வாய்நினை நம்பிநின் றேன்இத் தமிஅடியேன்  
மான்றுகொள் வான்வரும் துன்பங்கள் நீக்க மதித்திலையேல்  
ஞான்றுகொள் வேன்அன்றி யாதுசெய் வேன்இந்த நானிலத்தே.  
  
**3.** நிலத்தே சிறுவர்செய் குற்றங்கள் யாவும் நினைத்தறவோர்   
சலத்தே உளத்தை விடார்என்பர் ஆதலின் தாதையென்றே  
குலத்தேவர் போற்றும் குணக்குன்ற மேஎங் குலதெய்வமே  
புலத்தே இழிதகை யேன்பிழை யாவும் பொறுத்தருளே.  
  
**4.** அருளார் அமுதப் பெருங்கட லேதில்லை அம்பலத்தில்   
பொருளார் நடம்புரி புண்ணிய னேநினைப் போற்றுகிலேன்  
இருளார் மனத்தின் இடர்உழந் தேன்இனி யாதுசெய்கேன்  
மருளார் மலக்குடில் மாய்ந்திடில் உன்அருள் வாய்ப்பதற்கே.  
  
**5.** வாயார நின்பொன் மலர்த்தாள் துணையே வழுத்துகிலேன்   
ஓயா இடர்உழந் துள்நலி கின்றனன் ஓகெடுவேன்  
பேயாய்ப் பிறந்திலன் பேயும்ஒவ் வேன்புலைப் பேறுவக்கும்  
நாயாய்ப் பிறந்திலன் நாய்க்கும் கடைப்பட்ட நான்இங்ஙனே.  
  
**6.** நான்செய்த குற்றங்கள் எல்லாம் பொறுத்துநின் நல்லருள்நீ   
தான்செய் தனைஎனில் ஐயாமுக் கட்பெருஞ் சாமிஅவற்  
கேன்செய் தனைஎன நிற்றடுப் பார்இலை என்அரசே  
வான்செய்த நன்றியை யார்தடுத் தார்இந்த வையகத்தே.  
  
**7.** வையகத் தேஇடர் மாக்கடல் மூழ்கி வருந்துகின்ற   
பொய்யகத் தேனைப் புரந்தரு ளாமல் புறம்பொழித்தால்  
நையகத் தேன்எது செய்வேன்அந் தோஉள் நலிகுவன்காண்  
மெய்யகத் தேநின் றொளிர்தரும் ஞான விரிசுடரே.  
  
**8.** விரிதுய ரால்தடு மாறுகின் றேன்இந்த வெவ்வினையேன்   
பெரிதுய ராநின்ற நல்லோர் அடையும்நின் பேரருள்தான்  
அரிதுகண் டாய்அடை வேன்எனல் ஆயினும் ஐயமணிப்  
புரிதுவர் வார்சடை யாய்நீ உவப்பில் புரியில்உண்டே.  
  
**9.** உண்டோஎன் போல்துய ரால்அலை கின்றவர் உத்தமநீ   
கண்டோர் சிறிதும் இரங்குகி லாய்இக் கடையவனேன்  
பண்டோர் துணைஅறி யேன்நின்னை யன்றிநிற் பற்றிநின்றேன்  
எண்டோள் மணிமிடற் றெந்தாய் கருணை இருங்கடலே.  
  
**10.** கடலே அனைய துயர்மிகை யால்உட் கலங்கும்என்னை   
விடலே அருளன் றெடுத்தாளல் வேண்டும்என் விண்ணப்பமீ  
தடல்ஏ றுவந்த அருட்கட லேஅணி அம்பலத்துள்  
உடலே மருவும் உயிர்போல் நிறைஒற்றி யூரப்பனே.  
  
  
  
இரண்டாம் திருமுறை / Second Thirumurai  
  
##  074\. திருப்புகற் பதிகம்  
tiruppukaṟ patikam  
  
  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** வேகமுறு நெஞ்ச மெலிவும் எளியேன்றன்   
தேக மெலிவும் தெரிந்தும் இரங்காயேல்  
மாக நதியும் மதியும் வளர்சடைஎம்  
ஏக இனிமற் றெனக்கார் இரங்குவரே.  
  
**2.** கள்ள மனத்துக் கடையோர்பால் நாணுறும்என்   
உள்ள மெலிவும் உடல்மெலிவும் கண்டிருந்தும்  
எள்ளின் அளவும் இரங்கி அருளாயேல்  
எள்ளும் உலகில் எனக்கார் இரங்குவரே.  
  
**3.** பொன்னை வளர்ப்பாரைப் போற்றாமல் எம்பெருமான்   
உன்னைமதித் துன்னுறும்என் உள்ளம் அறிந்திருந்தும்  
அன்னையினும் சால அருள்வோய் அருளாயேல்  
என்னை முகம்பார்த் தெனக்கார் இரங்குவரே.  
  
**4.** துன்னுடைய வியாக்கிரமத் தோலுடையான் தானிருக்கப்   
பொன்னுடையார் பக்கம் புகுவானேன் என்றிருப்பேன்  
தன்னுடைய துன்பம் தவிர்த்திங் கருளாயேல்  
என்னுடையாய் மற்றிங் கெனக்கார் இரங்குவரே.  
  
**5.** வன்கண்ணர் தம்மை மதியாதுன் பொன்னடியின்   
தன்கண் அடியேன்தன் சஞ்சலவன் நெஞ்சகத்தின்  
புன்கண் உழல்வைப் புகல்கின்றேன் காத்திலையேல்  
என்கண் அனையாய் எனக்கார் இரங்குவரே.  
  
**6.** தோன்றுவதும் மாய்வதும்ஆம் சூழ்ச்சியிடைப் பட்டலைந்து   
மான்றுகொளும் தேவர் மரபை மதியாமே  
சான்றுகொளும் நின்னைச் சரணடைந்தேன் நாயேனை  
ஏன்றுகொளாய் என்னில் எனக்கார் இரங்குவரே.  
  
**7.** தீதுமுற்றும் நாளும் செயினும் பொறுத்தருளும்   
சாதுமுற்றும் சூழ்ந்த தயாநிதிநீ என்றடைந்தேன்  
கோதுமுற்றும் தீரக் குறியாயேல் நன்மைஎன்ப  
தேதும்அற்ற பாவிக் கெவர்தான் இரங்குவரே.  
  
**8.** துன்றியமா பாதகத்தோன் சூழ்வினையை ஓர்கணத்தில்   
அன்றுதவிர்த் தாண்ட அருட்கடல்நீ என்றடுத்தேன்  
கன்றுறும்என் கண்கலக்கம் கண்டும் இரங்காயேல்  
என்றும்உளாய் மற்றிங் கெவர்தான் இரங்குவரே.  
  
**9.** கோடாமே பன்றிதரும் குட்டிகட்குத் தாயாகி   
வாடா முலைகொடுத்த வள்ளல்என நான்அடுத்தேன்  
வாடாஎன் றுன்அருளில் வாழ்வான் அருளிலையேல்  
ஈடாரும் இல்லாய் எனக்கார் இரங்குவரே.  
  
**10.** கல்லா நடையேன் கருணையிலேன் ஆனாலும்   
நல்லார் புகழும் நமச்சிவா யப்பெயரே  
அல்லாது பற்றொன் றறியேன் அருளாயேல்  
எல்லாம் உடையாய் எனக்கார் இரங்குவரே.  
  
  
  
இரண்டாம் திருமுறை / Second Thirumurai  
  
##  075\. சிந்தைத் திருப்பதிகம்  
sintait tiruppatikam  
  
  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** விடைஆர்க்கும் கொடிஉடைய வித்தகஎன் றுன்அடியின்   
இடைஆர்த்து நின்றழும்இவ் ஏழைமுகம் பாராமே  
நடைஆர்க்கும் வாழ்க்கையிலே நல்குரவோர்க் கீயாத  
உடையார்க்கோ என்னை உடையாய் உதவுவதே.  
  
**2.** கற்றே அறியாக் கடைப்புலையேன் ஆனாலும்   
உற்றேநின் தன்னைநினைந் தோதுகின்றேன் அல்லாமே  
மற்றேதும் தேறேன்என் வன்துயர்தீர்ந் துள்குளிரச்  
சற்றே இரங்கித் தயவுசெய்தால் ஆகாதோ.  
  
**3.** கல்லா ரொடும்திரிந்தென் கண்ணேநின் தாள்வழுத்தும்   
நல்லார் தமைக்காண நாணுகின்றேன் ஆனாலும்  
வல்லாய்நின் தன்னைஅன்றி மற்றொன் றறியேன்நான்  
எல்லாம் அறிவாய்க் கிதனைஇயம் பல்என்னே.  
  
**4.** கள்ளநெறி கொள்ளும் கடைநாயேன் என்னினும்நின்   
வள்ளல் மலர்த்தாளே வழுத்துகின்றேன் என்னுடைய  
உள்ள மெலிவோ டுடல்மெலிவும் கண்டும்அந்தோ  
எள்ளளவும் எந்தாய் இரங்கா திருந்தனையே.  
  
**5.** சீர்துணையார் தேடும் சிவனேநின் தன்னைஅன்றி   
ஓர்துணையும் இல்லேன்நின் ஒண்பொற் பதம்அறிய  
கார்துணையா நாடும் கலாபிஎன நாடுகின்றேன்  
ஆர்துணைஎன் றையா அகல இருந்தனையே.  
  
**6.** பேய்அனையா ரோடும் பிழைபுரிந்தேன் ஆனாலும்   
நாய்அனையேன் நின்னுடைய நாமம் நவிற்றுகின்றேன்  
தீஅனைய துன்பில் திகைக்கின்றேன் கண்டிருந்தும்  
தாய்அனையாய் சற்றும் தயவு புரிந்திலையே.  
  
**7.** வெள்ள மருவும் விரிசடையாய் என்னுடைய   
உள்ள விரிவும் உடல்மெலிவும் கண்டிருந்தும்  
தள்ளரிய நின்னருள்ஓர் சற்றும் புரியாமே  
கள்ளவினைக் கென்உளத்தைக் கைகாட்டி நின்றனையே.  
  
**8.** என்னுரிமைத் தாய்க்கும் இனியாய்நின் ஐந்தெழுத்தை   
உன்னுநிலைக் கென்னை உரித்தாக்க வேண்டுதியேல்  
மன்னுலகில் பொன்னுடையார் வாயில்தனைக் காத்தயர்ந்தேன்  
தன்னுடைய எண்ணந் தனைமுடிக்க வேண்டுவதே.  
  
**9.** குற்றம்எலாம் நல்ல குணமாகக் கொண்டருளும்   
உற்றதுணை நீயேமற் றோர்துணையும் இல்லைஎன்றே  
நற்றலைமை யாம்உனது நாமம் நவில்கின்றேன்  
கற்றவனே என்றனைநீ கைவிடில்என் செய்வேனே.  
  
**10.** அறியாப் பருவத் தறிவுறுத்தி ஆட்கொண்ட   
நெறியானே நின்ஆணை நின்ஆணை நின்ஆணை  
பொறியார்நின் நாமம் புகலுவதே அன்றிமற்றை  
வெறியார்வன் நாமமொன்றும் வேண்டேன்நான் வேண்டேனே.  
  
  
  
இரண்டாம் திருமுறை / Second Thirumurai  
  
##  076\. உய்கைத் திருப்பதிகம்  
uykait tiruppatikam  
  
  
  
  
 கலிவிருத்தம்  
  
  
 திருச்சிற்றம்பலம்  
  
**1.** திருவும் சீரும்சி றப்பும்தி றலும்சற்   
குருவும் கல்வியும் குற்றமில் கேள்வியும்  
பொருவில் அன்னையும் போக்கறு தந்தையும்  
தரும வெள்விடைச் சாமிநின் நாமமே.  
  
**2.** பொய்ய னேன்பிழை யாவும்பொ றுத்தருள்   
செய்ய வேண்டும்நின் செம்பொற்ப தமலால்  
அய்ய னேமுக்க ணாஇவ்அ டியனேற்  
குய்ய வேறுபு கல்இலை உண்மையே.  
  
**3.** கள்ள நெஞ்சக னேனும்க டையனேன்   
வள்ளல் நின்மலர் வார்கழற் பாதமே  
உள்ளு வேன்மற்றை ஓர்தெய்வ நேயமும்  
கொள்ள லேன்என்கு றிப்பறிந் தாள்கவே.  
  
**4.** வஞ்ச மாதர்ம யக்கம்க னவினும்   
எஞ்சு றாதிதற் கென்செய்கு வேன்என்றன்  
நெஞ்சம் அம்மயல் நீங்கிட வந்தெனைத்  
தஞ்சம் என்றுன் சரண்தந்து காக்கவே.  
  
**5.** பற்று நெஞ்சகப் பாதக னேன்செயும்   
குற்றம் யாவும்கு ணம்எனக் கொண்டருள்  
உற்ற எள்துணை யேனும்உ தவுவாய்  
கற்ற நற்றவர் ஏத்தும்முக் கண்ணனே.  
  
**6.** மதியும் கல்வியும் வாய்மையும் வண்மையும்   
பதியும் ஈந்தெம்ப சுபதி மெய்ந்நெறிக்  
கதியின் வைப்பது நின்கடன் வன்கடல்  
வதியும் நஞ்சம்அ ணிமணி கண்டனே.  
  
**7.** நீடு வாழ்க்கை நெறிவரு துன்பினால்   
வாடும் என்னைவ ருந்தல்என் றுன்பதம்  
பாடும் வண்ணம்நற் பாங்கருள் வாய்மன்றுள்  
ஆடும் முக்கண்அ ருட்பெரு வெள்ளமே.  
  
**8.** சிந்தை நொந்திச்சி றியஅ டியனேன்   
எந்தை என்றுனை எண்ணிநிற் கின்றனன்  
இந்து சேகர னேஉன்றன் இன்னருள்  
தந்து காப்பதுன் தன்கடன் ஆகுமே.  
  
**9.** உன்னை நாடும்என் உள்ளம் பிறரிடைப்   
பொன்னை நாடும்பு துமைஇ தென்கொலோ  
மின்னை நாடும்நல் வேணிப்பி ரான்இங்கே  
என்னை நாடிஎ னக்கருள் செய்கவே.  
  
**10.** இழைபொ றுத்தமு லையவர்க் கேற்றஎன்   
பிழைபொ றுப்பதுன் பேரருட் கேதகும்  
மழைபொ றுக்கும்வ டிவுடை யோன்புகழ்  
தழைபொ றுக்கும்ச டைமுடித் தந்தையே.  
  
**11.** மூட னேன்பிழை முற்றும் பொறுத்துனைப்   
பாட வேஅருட் பாங்கெனக் கீதியேல்  
நாட வேறும னையிடை நண்ணிநான்  
வாட வேண்டுவ தென்னைஎம் வள்ளலே.  
  
**12.** மின்னொப் பாகி விளங்கும்வி ரிசடை   
என்னப் பாஎனக் கின்னருள் ஈந்துநின்  
பொன்னொப் பாந்துணைப் பூம்பதம் போற்றியே  
உன்னப் பாங்கின்உ யர்நெறி உய்க்கவே.  
  
  
  
இரண்டாம் திருமுறை / Second Thirumurai  
  
##  077\. ஆனந்தப் பதிகம்  
āṉantap patikam  
  
  
  
  
 திருவொற்றியூர்  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** குடிகொள் மலஞ்சூழ் நவவாயிற் கூட்டைக் காத்துக் குணமிலியாய்ப்   
படிகொள் நடையில் பரதவிக்கும் பாவி யேனைப் பரிந்தருளிப்  
பொடிகொள் வெள்ளைப் பூச்சணிந்த பொன்னே உன்னைப் போற்றிஒற்றிக்  
கடிகொள் நகர்க்கு வரச்செய்தாய் கைம்மா றறியேன் கடையேனே.  
  
**2.** சாதல் பிறத்தல் எனும்கடலில் தாழ்ந்து கரைகா ணாதழுந்தி   
ஈதல் இரக்கம் எள்அளவும் இல்லா தலையும் என்றனைநீ  
ஓதல் அறிவித் துணர்வறிவித் தொற்றி யூர்ச்சென் றுனைப்பாடக்  
காதல் அறிவித் தாண்டதற்கோர் கைம்மா றறியேன் கடையேனே.  
  
**3.** அற்ப அளவும் நிச்சயிக்கல் ஆகா உடம்பை அருமைசெய்து   
நிற்ப தலதுன் பொன் அடியை நினையாக் கொடிய நீலன்எனைச்  
சற்ப அணியாய் நின்றன்ஒற்றித் தலத்தைச் சார்ந்து நின்புகழைக்  
கற்ப அருள்செய் தனைஅதற்கோர் கைம்மா றறியேன் கடையேனே.  
  
**4.** உண்டு வறிய ஒதிபோல உடம்பை வளர்த்தூன் ஊதியமே   
கொண்டு காக்கைக் கிரையாகக் கொடுக்க நினைக்கும் கொடியன் எனை  
விண்டு அறியா நின்புகழை விரும்பி ஒற்றி யூரில்நினைக்  
கண்டு வணங்கச் செய்ததற்கோர் கைம்மா றறியேன் கடையேனே.  
  
**5.** நாய்க்கும் எனக்கும் ஒப்பாரி நாடி அதற்கு விருந்திடுவான்   
வாய்க்கும் ஒதிபோல் பொய்உடலை வளர்க்க நினைக்கும் வஞ்சன்எனை  
ஆய்க்கும் இனிய அப்பாஉன் ஒற்றி யூரை அடைந்திருளைக்  
காய்க்கும் வண்ணம் செய்ததற்கோர் கைம்மா றறியேன் கடையேனே.  
  
**6.** குருதி நிறைந்த குறுங்குடத்தைக் கொண்டோன் வழியில் சென்றிடவா   
யெருதின் மனத்தேன் சுமந்துநலம் இழந்து திரியும் எய்ப்பொழிய  
வருதி எனவே வழிஅருளி ஒற்றி யூர்க்கு வந்துன்னைக்  
கருதி வணங்கச் செய்ததற்கோர் கைம்மா றறியேன் கடையேனே.  
  
**7.** பாவம் எனும்ஓர் பெருஞ்சரக்குப் பையை எடுத்துப் பண்பறியாக்   
கோவம் எனும்ஓர் குரங்காட்டும் கொடியேன் தன்னைப் பொருட்படுத்தித்  
தேவர் அமுதே சிவனேநின் திருத்தாள் ஏத்த ஒற்றிஎனும்  
காவல் நகரம் வரச்செய்தாய் கைம்மா றறியேன் கடையேனே.  
  
**8.** பொள்ளற் குடத்தின் புலால்உடம்பைப் போற்றி வளர்த்துப் புலன் இழந்தே   
துள்ளற் கெழுந்த மனத்துடனே துள்ளி அலைந்த துட்டன் எனை  
உள்ளற் கறிவு தந்துன்றன் ஒற்றி யூர்க்கு வந்துவினைக்  
கள்ளப் பகைநீக் கிடச்செய்தாய் கைம்மா றறியேன் கடையேனே.  
  
**9.** கூட்டும் எலும்பால் தசையதனால் கோலும் பொல்லாக் கூரைதனை   
நாட்டும் பரம வீடெனவே நண்ணி மகிழ்ந்த நாயேனை  
ஊட்டுந் தாய்போல் உவந்துன்றன் ஒற்றி யூர்வந் துறநினைவு  
காட்டுங் கருணை செய்ததற்கோர் கைம்மா றறியேன் கடையேனே.  
  
**10.** ஊணத் துணர்ந்த பழுமரம்போல் ஒதிபோல் துன்பைத் தாங்குகின்ற   
தூணத் தலம்போல் சோரிமிகும் தோலை வளர்த்த சுணங்கன் எனை  
மாணப் பரிவால் அருட்சிந்தா மணியே உன்றன் ஒற்றிநகர்  
காணப் பணித்த அருளினுக்கோர் கைம்மா றறியேன் கடையேனே.  
  
**11.** புண்ணும் வழும்பும் புலால்நீரும் புழுவும் பொதிந்த பொதிபோல   
நண்ணுங் கொடிய நடைமனையை நான்என் றுளறும் நாயேனை  
உண்ணும் அமுதே நீஅமர்ந்த ஒற்றி யூர்கண் டென்மனமும்  
கண்ணுங் களிக்கச் செய்ததற்கோர் கைம்மா றறியேன் கடையேனே.  
  
  
  
இரண்டாம் திருமுறை / Second Thirumurai  
  
##  078\. திருவண்ணப் பதிகம்  
tiruvaṇṇap patikam  
  
  
  
  
 பன்னிருசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திருவண்ண நதியும்வளை ஒருவண்ண மதியும்வளர்   
செவ்வண்ணம் நண்ணுசடையும்  
தெருள்வண்ண நுதல்விழியும் அருள்வண்ண வதனமும்  
திகழ்வண்ண வெண்ணகையும்ஓர்  
மருவண்ண மணிகுவளை மலர்வண்ண மிடறும்மலை  
மகள்வண்ண மருவும்இடமும்  
மன்வண்ண மிகுதுணைப் பொன்வண்ண அடிமலரும்  
மாணிக்க வண்ணவடிவும்  
இருவண்ண மாம்என்மன தொருவண்ணம் ஆகியே  
இடையறா தெண்ணும்வண்ணம்  
எவ்வண்ணம் அவ்வண்ணம் இவ்வண்ணம் என்றிவண்  
இயம்பல்உன் கருணைவண்ணம்  
கருவண்ணம் அறஉளம் பெருவண்ணம் உறநின்று  
கடல்வண்ணன் எண்ணும்அமுதே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**2.** எண்ணுறுவி ருப்பாதி வல்விலங் கினமெலாம்   
இடைவிடா துழலஒளிஓர்  
எள்அளவும் இன்றிஅஞ் ஞானஇருள் மூடிட  
இருண்டுயிர் மருண்டுமாழ்க  
நண்ணுமன மாயையாம் காட்டைக் கடந்துநின்  
ஞானஅருள் நாட்டைஅடையும்  
நாள்எந்த நாள்அந்த நாள்இந்த நாள்என்று  
நாயினேற் கருள்செய்கண்டாய்  
விண்ணுறுசு டர்க்கெலாம் சுடர்அளித் தொருபெரு  
வெளிக்குள்வளர் கின்றசுடரே  
வித்தொன்றும் இன்றியே விளைவெலாம் தருகின்ற  
விஞ்ஞான மழைசெய்முகிலே  
கண்ணுறுநு தற்பெருங் கடவுளே மன்றினில்  
கருணைநடம் இடுதெய்வமே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**3.** பூதநெறி யாதிவரு நாதநெறி வரையுமாப்   
புகலுமூ வுலகுநீத்துப்  
புரையுற்ற மூடம்எனும் இருள்நிலம்அ கன்றுமேல்  
போய்அருள்ஒ ளித்துணையினால்  
வேதநெறி புகல்சகல கேவலம்இ லாதபர  
வெளிகண்டு கொண்டுகண்ட  
விளைவின்றி நான்இன்றி வெளிஇன்றி வெளியாய்  
விளங்குநாள் என்றருளுவாய்  
வாதநெறி நடவாத போதநெறி யாளர்நிறை  
மதிநெறிஉ லாவும்மதியே  
மணிமிடற் றரசேஎம் வாழ்வின்முத லேஅரு  
மருந்தேபெ ருந்தெய்வமே  
காதநெறி மணம்வீசு கனிதருபொ ழிற்குலவு  
கடிமதிற் றில்லைநகர்வாழ்  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**4.** கூர்கொண்ட வாள்கொண்டு கொலைகொண்ட வேட்டுவக்   
குடிகொண்ட சேரிநடுவில்  
குவைகொண்ட ஒருசெல்வன் அருமைகொண் டீன்றிடு  
குலங்கொண்ட சிறுவன்ஒருவன்  
நேர்கொண்டு சென்றவர்கள் கைகொண் டுறக்கண்கள்  
நீர்கொண்டு வாடல்எனவே  
நிலைகொண்ட நீஅருட் கலைகொண் டளித்தயான்  
நெறிகொண்ட குறிதவறியே  
போர்கொண்ட பொறிமுதல் புலைகொண்ட தத்துவப்  
புரைகொண்ட மறவர்குடியாம்  
பொய்கொண்ட மெய்என்னும் மைகொண்ட சேரியில்  
போந்துநின் றவர்அலைக்கக்  
கார்கொண்ட இடிஒலிக் கண்கொண்ட பார்ப்பில்  
கலங்கினேன் அருள்புரிகுவாய்  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**5.** படமெடுத் தாடுமொரு பாம்பாக என்மனம்   
பாம்பாட்டி யாகமாயைப்  
பார்த்துக் களித்துதவு பரிசுடையர் விடயம்  
படர்ந்தபிர பஞ்சமாகத்  
திடமடுத் துறுபாம்பின் ஆட்டமது கண்டஞ்சு  
சிறுவன்யா னாகநின்றேன்  
தீரத்து ரந்தந்த அச்சந்த விர்த்திடு  
திறத்தன்நீ ஆகல்வேண்டும்  
விடமடுத் தணிகொண்ட மணிகண்ட னேவிமல  
விஞ்ஞான மாம்அகண்ட  
வீடளித் தருள்கருணை வெற்பனே அற்புத  
விராட்டுருவ வேதார்த்தனே  
கடமடுத் திடுகளிற் றுரிகொண்ட ணிந்தமெய்க்  
கடவுளே சடைகொள்அரசே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**6.** எழுவகைப் பிறவிகளுள் எப்பிறவி எய்துகினும்   
எய்துகபி றப்பில்இனிநான்  
எய்தாமை எய்துகினும் எய்திடுக இருமையினும்  
இன்பம்எய் தினும்எய்துக  
வழுவகைத் துன்பமே வந்திடினும் வருகமிகு  
வாழ்வுவந் திடினும்வருக  
வறுமைவரு கினும்வருக மதிவரினும் வருகஅவ  
மதிவரினும் வருகஉயர்வோ  
டிழிவகைத் துலகின்மற் றெதுவரினும் வருகஅல  
தெதுபோ கினும்போகநின்  
இணையடிகள் மறவாத மனம்ஒன்று மாத்திரம்  
எனக்கடைதல் வேண்டும்அரசே  
கழிவகைப் பவரோக நீக்கும்நல் லருள்எனும்  
கதிமருந் துதவுநிதியே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**7.** பற்றுவது பந்தம்அப் பற்றறுதல் வீடிஃது   
பரமவே தார்த்தம்எனவே  
பண்புளோர் நண்பினொடு பகருவது கேட்டும்என்  
பாவிமனம் விடயநடையே  
எற்றுவது செய்யாமல் எழுவதொடு விழுவதும்  
இறங்குவதும் ஏறுவதும்வீண்  
எண்ணுவதும் நண்ணுவதும் இப்புவன போகங்கள்  
யாவினும் சென்றுசென்றே  
சுற்றுவதும் ஆகிஓர் சற்றுமறி வில்லாது  
சுழல்கின்ற தென்செய்குவேன்  
தூயநின் திருவருளின் அன்றிஇவ் வேழைஅச்  
சுழல்மனம்அ டக்கவருமோ  
கற்றுவழு வற்றவர் கருத்தமர் கருத்தனே  
கண்ணுதற் கடவுள்மணியே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**8.** எளியனேன் சிறியன்யான் செய்பிழைகள் சிறியவோ   
எழுகடலி னும்பெரியவே  
என்செய்கேன் என்செய்கேன் இனிஆயி னும்செயா  
தெந்தைநினை ஏத்தஎன்றால்  
வளியின்வான் சுழல்கின்ற பஞ்சாக நெஞ்சால்  
மயங்குகின் றேன்அடியனேன்  
மனம்எனது வசமாக நினதுவசம் நானாக  
வந்தறிவு தந்தருளுவாய்  
ஒளியின்ஒளி யேநாத வெளியின் வெளியேவிடய  
உருவின்உரு வேஉருவினாம்  
உயிரின்உயி ரேஉயர்கொள் உணர்வின்உணர் வேஉணர்வின்  
உறவினுற வேஎம்இறையே  
களியின்நிறை வேஅளிகொள் கருணைநிதி யேமணிகொள்  
கண்டஎண் தோள்கடவுளே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**9.** சந்ததம்எ னக்குமகிழ் தந்தைநீ உண்டுநின்   
தன்னிடத் தேமவல்லி  
தாயுண்டு நின்அடியர் என்னும்நல் தமர்உண்டு  
சாந்தம்எனும் நேயர்உண்டு  
புந்திகொள்நி ராசையாம் மனைவிஉண் டறிவெனும்  
புதல்வன்உண் டிரவுபகலும்  
போனவிட முண்டருட் பொருளுமுண் டானந்த  
போகபோக் கியமும்உண்டு  
வந்தனைசெய் நீறெனும் கவசம்உண் டக்கமா  
மணியும்உண் டஞ்செழுத்தாம்  
மந்திரப் படைஉண்டு சிவகதிஎ னும்பெரிய  
வாழ்வுண்டு தாழ்வும்உண்டோ  
கந்தமிகு கொன்றையொடு கங்கைவளர் செஞ்சடைக்  
கடவுளே கருணைமலையே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
**10.** நான்முகனும் மாலும்அடி முடியும்அறி வரியபர   
நாதமிசை ஓங்குமலையே  
ஞானமய மானஒரு வானநடு ஆனந்த  
நடனமிடு கின்றஒளியே  
மான்முகம்வி டாதுழலும் எனையும்உயர் நெறிமருவ  
வைத்தவண்வ ளர்த்தபதியே  
மறைமுடிவில் நிறைபரப் பிரமமே ஆகம  
மதிக்கும்முடி வுற்றசிவமே  
ஊண்முகச் செயல்விடுத் துண்முகப் பார்வையின்  
உறுந்தவர்பெ றுஞ்செல்வமே  
ஒழியாத உவகையே அழியாத இன்பமே  
ஒன்றிரண் டற்றநிலையே  
கான்முகக் கடகளிற் றுரிகொண்ட கடவுளே  
கண்கொண்ட நுதல்அண்ணலே  
கனகஅம் பலநாத கருணையங் கணபோத  
கமலகுஞ் சிதபாதனே.  
  
  
  
இரண்டாம் திருமுறை / Second Thirumurai  
  
##  079\. போற்றித் திருப்பதிகம்  
pōṟṟit tiruppatikam  
  
  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** அருள்தரல் வேண்டும் போற்றிஎன் அரசே   
அடியனேன் மனத்தகத் தெழுந்த  
இருள்கெடல் வேண்டும் போற்றிஎந் தாயே  
ஏழையேன் நின்றனைப் பாடும்  
தெருள்உறல் வேண்டும் போற்றிஎன் அறிவே  
சிந்தைநைந் துலகிடை மயங்கும்  
மருள்அறல் வேண்டும் போற்றிஎன் குருவே  
மதிநதி வளர்சடை மணியே.  
  
**2.** மணிமிடற் றமுதே போற்றிஎன் தன்னை   
வாழ்விக்க வேண்டுவல் போற்றி  
அணிமதி முடியோய் போற்றிஇவ் வேழைக்  
கருளமு தருளுக போற்றி  
பணிஅணி புயத்தோய் போற்றிநின் சீரே  
பாடுதல் வேண்டும்நான் போற்றி  
தணிவில்பே ரொளியே போற்றிஎன் தன்னைத்  
தாங்குக போற்றிநின் பதமே.  
  
**3.** நின்பதம் பாடல் வேண்டும்நான் போற்றி   
நீறுபூத் தொளிர்குளிர் நெருப்பே  
நின்புகழ் கேட்டல் வேண்டும்நான் போற்றி  
நெற்றியங் கண்கொளும் நிறைவே  
நின்வச மாதல் வேண்டும்நான் போற்றி  
நெடியமால் புகழ்தனி நிலையே  
நின்பணி புரிதல் வேண்டும்நான் போற்றி  
நெடுஞ்சடை முடித்தயா நிதியே.  
  
**4.** நிதிதரு நிறைவே போற்றிஎன் உயிர்க்கோர்   
நெறிதரு நிமலமே போற்றி  
மதிமுடிக் கனியே போற்றிஎன் தன்னை  
வாழ்வித்த வள்ளலே போற்றி  
விதிமுதற் கிறையே போற்றிமெய்ஞ் ஞான  
வியன்நெறி விளக்கமே போற்றி  
பதிபசு பதியே போற்றி நின்பாதம்  
பாடஎற் கருளுக போற்றி.  
  
**5.** போற்றிஎன் உயிர்க்கோர் இன்பமே அன்பர்   
புரிதவக் காட்சியே போற்றி  
போற்றிஎன் அன்பாம் தெய்வமே சைவம்  
புகல்சிவ போகமே போற்றி  
போற்றிஎன் பெரிதாஞ் செல்வமே கருணைப்  
பூரண வெள்ளமே போற்றி  
போற்றிஎன் வாழ்வுக் கொருபெரு முதலே  
போற்றிநின் சேவடிப் போதே.  
  
**6.** போதஆ னந்த போகமே என்னைப்   
புறம்பிட நினைத்திடேல் போற்றி  
சீதவான் பிறைசேர் செஞ்சடை யாய்என்  
சிறுமைதீர்த் தருளுக போற்றி  
பேதம்ஒன் றில்லா அருட்கட லேஎன்  
பிழைஎலாம் பொறுத்தருள் போற்றி  
வேதமெய்ப் பொருளே போற்றிநின் அல்லால்  
வேறெனக் கிலைஅருள் போற்றி.  
  
**7.** போற்றுவார் உள்ளம் புகுந்தொளிர் ஒளியே   
போற்றிநின் பூம்பதம் போற்றி  
ஆற்றுவார் சடைஎன் அப்பனே போற்றி  
அமலநின் அடிமலர் போற்றி  
ஏற்றுவார் கொடிகொள் எந்தையே போற்றி  
இறைவநின் இருங்கழல் போற்றி  
சாற்றுமா றரிய பெருமையே போற்றி  
தலைவநின் தாட்டுணை போற்றி.  
  
**8.** துணைமுலை மடந்தை எம்பெரு மாட்டி   
துணைவநின் துணையடி போற்றி  
புணைஎன இடரின் கடலினின் றேற்றும்  
புனிதநின் பொன்னடி போற்றி  
இணையில்பே ரின்ப அமுதருள் கருணை  
இறைவநின் இணையடி போற்றி  
கணைஎனக் கண்ணன் தனைக்கொளும் ஒருமுக்  
கண்ணநின் கழலடி போற்றி.  
  
**9.** அடியனேன் பிழைகள் பொறுத்தருள் போற்றி   
அயல்எனை விட்டிடேல் போற்றி  
கொடியனேற் கின்பந் தந்தருள் போற்றி  
குணப்பெருங் குன்றமே போற்றி  
நெடியஎன் துன்பந் துடைத்தருள் போற்றி  
நினைஅலால் பிறிதிலேன் போற்றி  
படிமிசைப் பிறர்பால் செலுத்திடேல் எங்கள்  
பரமநின் அடைக்கலம் நானே.  
  
**10.** நான்செயும் பிழைகள் பலவும்நீ பொறுத்து   
நலந்தரல் வேண்டுவன் போற்றி  
ஏன்செய்தாய் என்பார் இல்லைமற் றெனக்குன்  
இன்னருள் நோக்கஞ்செய் போற்றி  
ஊன்செய்நா வால்உன் ஐந்தெழுத் தெளியேன்  
ஓதநீ உவந்தருள் போற்றி  
மான்செயும் நெடுங்கண் மலைமகள் இடங்கொள்  
வள்ளலே போற்றிநின் அருளே.  
  
  
  
இரண்டாம் திருமுறை / Second Thirumurai  
  
##  080\. விண்ணப்பப் பதிகம்  
viṇṇappap patikam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தண்ணார் மதிபோல் சீதளவெண் தரளக் கவிகைத் தனிநிழற்கீழ்க்   
கண்ணார் செல்வச் செருக்கினர்தம் களிப்பில் சிறிய கடைநாயேன்  
பெண்ணார் பாகப் பெருந்தகைதன் பெரிய கருணைக் குரியம்என்றே  
எண்ணா நின்று களிக்கின்றேன் ஆரூர் எந்தாய் இரங்காயே.  
  
**2.** இரங்கா திருந்தால் சிறியேனை யாரே மதிப்பார் இழிந்தமனக்   
குரங்கால் அலைப்புண் டலைகின்ற கொடிய பாவி இவன்என்றே  
உரங்கா தலித்தோர் சிரிப்பார்நான் உலகத் துயரம் நடிக்கின்ற  
அரங்காக் கிடப்பேன் என்செய்வேன் ஆரூர் அமர்ந்த அருமணியே.  
  
**3.** மணியார் கண்டத் தெண்டோள்செவ் வண்ணப் பவள மாமலையே   
அணியால் விளங்கும் திருஆரூர் ஆரா அமுதே அடிச்சிறியேன்  
தணியா உலகச் சழக்கிடையே தளர்ந்து கிடந்து தவிக்கின்றேன்  
திணியார் முருட்டுக் கடைமனத்தேன் செய்வ தொன்றும் தெரியேனே.  
  
**4.** தெரியத் தெரியும் தெரிவுடையார் சிவாநு பவத்தில் சிறக்கின்றார்   
பிரியப் பிரியும் பெரும்பாவி அடியேன் பிழையில் பிழைக்கின்றேன்  
துரியப் பொருளே அணிஆரூர்ச் சோதி மணிநீ தூயஅருள்  
புரியப் பெறுவேன் எனில்அவர்போல் யானும் சுகத்திற் பொலிவேனே.  
  
**5.** பொலிவேன் கருணை புரிந்தாயேல் போதா னந்தக் கடல்ஆடி   
மலிவேன் இன்ப மயமாவேன் ஆரூர் மணிநீ வழங்காயேல்  
மெலிவேன் துன்பக் கடல்மூழ்கி மேவி எடுப்பார் இல்லாமல்  
நலிவேன் அந்தோ அந்தோநின் நல்ல கருணைக் கழகன்றே.  
  
**6.** கருணைக் கடலே திருஆரூர்க் கடவுட் சுடரே நின்னுடைய   
அருணக் கமல மலரடிக்கே அடிமை விழைந்தேன் அருளாயேல்  
வருணக் கொலைமா பாதகனாம் மறையோன் தனக்கு மகிழ்ந்தன்று  
தருணக் கருணை அளித்தபுகழ் என்னாம் இந்நாள் சாற்றுகவே.  
  
**7.** இந்நாள் அடியேன் பிழைத்தபிழை எண்ணி இரங்காய் எனில்அந்தோ   
அந்நாள் அடிமை கொண்டனையே பிழையா தொன்றும் அறிந்திலையோ  
பொன்னார் கருணைக் கடல்இன்று புதிதோ பிறர்பால் போயிற்றோ  
என்நா யகனே திருஆரூர் எந்தாய் உள்ளம் இரங்கிலையே.  
  
**8.** உள்ளக் கவலை ஒருசிறிதும் ஒருநா ளேனும் ஒழிந்திடவும்   
வெள்ளக் கருணை இறையேனும் மேவி யிடவும் பெற்றறியேன்  
கள்ளக் குரங்காய் உழல்கின்ற மனத்தேன் எனினும் கடையேனைத்  
தள்ளத் தகுமோ திருஆரூர் எந்தாய் எந்தாய் தமியேனே.  
  
**9.** எந்தாய் ஒருநாள் அருள்வடிவின் எளியேன் கண்டு களிப்படைய   
வந்தாய் அந்தோ கடைநாயேன் மறந்து விடுத்தேன் மதிகெட்டேன்  
செந்தா மரைத்தாள் இணைஅன்றே சிக்கென் றிறுகப் பிடித்தேனேல்  
இந்தார் சடையாய் திருஆரூர்இறைவா துயரற் றிருப்பேனே.  
  
**10.** இருப்பு மனத்துக் கடைநாயேன் என்செய் வேன்நின் திருவருளாம்   
பொருப்பில் அமர்ந்தார் அடியர்எலாம் அந்தோ உலகப் புலைஒழுக்காம்  
திருப்பில் சுழன்று நான்ஒருவன் திகைக்கின் றேன்ஓர் துணைகாணேன்  
விருப்பில் கருணை புரிவாயோ ஆரூர் தண்ணார் வியன்அமுதே.  
  
  
  
இரண்டாம் திருமுறை / Second Thirumurai  
  
##  081\. தரிசனப் பதிகம்  
tarisaṉap patikam  
  
  
  
  
 கோயில்  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திருவார் பொன்னம் பலநடுவே தெள்ளார் அமுதத் திரள்அனைய   
உருவார் அறிவா னந்தநடம் உடையார் அடியார்க் குவகைநிலை  
தருவார் அவர்தம் திருமுகத்தே ததும்பும் இளவெண் ணகைகண்டேன்  
இருவா தனைஅற் றந்தோநான் இன்னும் ஒருகால் காண்பேனோ.  
  
**2.** பொன்நா யகனும் புரந்தரனும் பூவாழ் பவனும் புகழ்ந்தேத்த   
மின்னார் பொன்னம் பலநடுவே விளங்கும் கருணை விழிவழங்கும்  
அன்னார் அறிவா னந்தநடம் ஆடும் கழல்கண் டகங்குளிர்ந்தேன்  
என்நா யகனார் அவர்கழலை இன்னும் ஒருகால் காண்பேனோ.  
  
**3.** தாயிற் பெரிய கருணையினார் தலைமா லையினார் தாழ்சடையார்   
வாயிற் கினிய புகழுடைய வள்ளல் அவர்தந் திருஅழகைக்  
கோயிற் கருகே சென்றுமனம் குளிரக் கண்டேன் பிரிவுற்றேன்  
ஈயில் சிறியேன் அவர் அழகை இன்னும் ஒருகால் காண்பேனோ.  
  
**4.** புன்கண் அகற்றும் மெய்யடியார் போற்றும் பொன்னம் பலநடுவே   
வன்கண் அறியார் திருநடஞ்செய் வரதர் அமுதத் திருமுகத்தை  
முன்கண் உலகில் சிறியேன்செய் முழுமா தவத்தால் கண்டேன்நான்  
என்கண் அனையார் அவர்முகத்தை இன்னும் ஒருகால் காண்பேனோ.  
  
**5.** அன்புற் றடியார் தொழுதேத்த அணியார் மணிப்பொன் அம்பலத்தே   
வன்புற் றழியாப் பெருங்கருணை மலையார் தலையார் மாலையினார்  
மன்புற் றரவார் கச்சிடையின் வயங்க நடஞ்செய் வதுகண்டேன்  
இன்புற் றடியேன் அவர்நடத்தை இன்னும் ஒருகால் காண்பேனோ.  
  
**6.** இம்மா நிலத்தில் சிவபதமீ தென்னும் பொன்னம் பலநடுவே   
அம்மால் அறியா அடிகள்அடி அசைய நடஞ்செய் வதுகண்டேன்  
எம்மால் அறியப் படுவதல என்என் றுரைப்பேன் ஏழையன்யான்  
எம்மான் அவர்தந் திருநடத்தை இன்னும் ஒருகால் காண்பேனோ.  
  
**7.** சிறியேன் தவமோ எனைஈன்றாள் செய்த தவமோ யான்அறியேன்   
மறியேர் கரத்தார் அம்பலத்தே வாழும் சிவனார் தமைக்கண்டேன்  
பிறியேன் எனினும் பிரிந்தேன்நான் பேயேன் அந்தப் பிரிவினைக்கீழ்  
எறியேன் அந்தோ அவர்தம்மை இன்னும் ஒருகால் காண்பேனோ.  
  
**8.** அருளே வடிவாய் அம்பலத்தே ஆடும் பெருமான் அடிகள்தமைத்   
தெருளே வடிவாம் அடியவர்போல் சிறியேன் கண்டேன் சீர்உற்றேன்  
மருளே வடிவேன் ஆதலினால் மறந்தே பிரிந்தே மதிகெட்டேன்  
இருளேர் மனத்தேன் அவர்தமைநான் இன்னும் ஒருகால் காண்பேனோ.  
  
**9.** அன்னோ திருஅம் பலத்தேஎம் ஐயர் உருக்கண் டேன்அதுதான்   
பொன்னோ பவளப் பொருப்பதுவோ புதுமா ணிக்க மணித்திரளோ  
மின்னோ விளக்கோ விரிசுடரோ மேலை ஒளியோ என் உரைப்பேன்  
என்னோ அவர்தந் திருஉருவை இன்னும் ஒருகால் காண்பேனோ.  
  
**10.** பொன்என் றுரைக்கும் அம்பலத்தே புனித னார்தம் அழகியலை   
உன்என் றுரைப்பேன் என்னேஎன் உள்ளம் சிறிதும் உணர்ந்ததிலை  
மின்என் றுரைக்கும் படிமூன்று விளக்கும் மழுங்கும் எனில்அடியேன்  
என்என் றுரைப்பேன் அவர்அழகை இன்னும் ஒருகால் காண்பேனோ.  
  
  
  
இரண்டாம் திருமுறை / Second Thirumurai  
  
##  082\. அபராத விண்ணப்பம்  
aparāta viṇṇappam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** உலகம் பரவும் பொருளேஎன் உறவே என்றன் உயிர்க்குயிரே   
இலகம் பரத்தே பரம்பரமாய் இன்ப நடஞ்செய் எம்இறையே  
கலகம் பரவும் மனத்தேனைக் கைவிட் டிடநீ கருதுதியோ  
திலகம் பரவும் நுதற்பாகன் என்ப தருளின் திறத்தன்றே.  
  
**2.** அன்றோர் பொருளாய் அடியேனை ஆட்கொண் டருளி அறிவளித்தாய்   
இன்றோ சிறியேன் பிழைகருதி இரங்கா தகற்ற எண்ணுதியோ  
குன்றோர் அனைய குறைசெயினும் கொண்டு குலம்பே சுதல்எந்தாய்  
நன்றோ கருணைப் பெருங்கடலே ஆளாய் இந்த நாயினையே.  
  
**3.** நாய்க்குங் கடையேன் பிழைஅனைத்தும் நாடில் தவத்தால் நல்கியநல்   
தாய்க்கும் கோபம் உறும்என்னில் யாரே யென்பால் சலியாதார்  
வாய்க்கும் கருணைக் கடல்உடையாய் உன்பால் அடுத்தேன் வலிந்தெளிய  
பேய்க்கும் தயவு புரிகின்றோய் ஆள வேண்டும் பேதையையே.  
  
**4.** பேதைப் பருவத் தெனைவலியப் பிடித்தாட் கொண்ட பெருமானே   
போதைக் கழிப்பான் வீண்புரியும் புலையேன் பிழையைப் பொறுக்கிலையேல்  
வாதைப் படும்என் உயிரைஉன்றன் மலர்த்தாள் முன்னர் மடிவித்தே  
ஓதைக் கடல்சூழ் உலகத்தே பழிசூழ் விப்பேன் உரைத்தேனே.  
  
**5.** உரைத்தார் சிலர்சின் னாள்கழிய உறுவேம் என்ன உரைத்தவரே   
நரைத்தார் இறந்தார் அவர்தம்மை நான்கண் டிருந்தும் நாணாமே  
விரைத்தாள் மலரைப் பெறலாம்என் றெண்ணி வீணே இளைக்கின்றேன்  
திரைத்தாழ் கடலிற் பெரும்பிழையே செய்தேன் என்ன செய்வேனே.  
  
**6.** செய்வேன் தீமை நலம்ஒன்றும் தெரியேன் தெரிந்து தெளிந்தோரை   
வைவேன் அன்றி வாழ்த்தேன்என் வண்ணம் இந்த வண்ணம்எனில்  
உய்வேன் என்ப தெவ்வாறென் உடையாய் உய்வேன் உய்வித்தால்  
நைவேன் அலதிங் கென்செய்வேன் அந்தோ எண்ணி நலிவேனே.  
  
**7.** எண்ணி நலிவேன் நின்பாதம் எந்நாள் அடைவோம் எனஎன்பால்   
நண்ணி நலிவைத் தவிராயேல் என்செய் திடுவேன் நாயகனே  
கண்ணி நலியப் படும்பறவைக் கால்போல் மனக்கால் கட்டுண்ணப்  
பண்ணி நலஞ்சேர் திருக்கூட்டம் புகுத எனினும் பரிந்தருளே.  
  
**8.** பரியும் மனத்தால் கருணைநடம் பரவுந் தொண்டர் பதப்பணியே   
புரியும் இனத்தா ரொடுங்கூடிப் புனித னாக வேண்டும்எனத்  
திரியும் அடிமைச் சிறியேனுக் கிரங்கா திருந்தால் சின்னாட்பின்  
எரியுங் கொடுவாய் நரகத்துக் கென்செய் வேன்என் செய்வேனே.  
  
**9.** என்செய் திடுவேன் புலைநாயேன் இயற்றும் பிழைகள் எல்லாம்நின்   
பொன்செய் மலர்த்தாள் துணைஅந்தோ பொறுத்துக் கருணை புரியாதேல்  
புன்செய் விளவிப் பயனிலியாய்ப் புறத்திற் கிடத்தி எனஅடியார்  
வன்செய் உரையில் சிரிப்பார்மற் றதுகண் டெங்ஙன் வாழ்வேனே.  
  
**10.** வாழா மனத்தின் வழிசென்று வாளா நாளைக் கழிக்கின்ற   
பாழாம் உலகச் சிறுநடையில் பாவி யேனைப் பதிவித்தாய்  
ஊழாம் எனில்எம் பெருமானே இன்னும் வினையால் ஒதிஅனையேன்  
ஏழாம் நரகுக் காளாவேன் அல்லால் புகல்என் எளியேற்கே.  
  
**11.** எளியேன் கருணைத் திருநடஞ்செய் இணைத்தாள் மலர்கண் டிதயமெலாம்   
களியேன் கருங்கற் பாறைஎனக் கிடக்கின் றேன்இக் கடையேனை  
அளியே பெருக ஆளுதியோ ஆள்கி லாயோ யாதொன்றும்  
தெளியேன் அந்தோ அந்தோஎன் செய்வேன் விலங்கிற் சிறியேனே.  
  
**12.** சிறியேன் பிழையைத் திருவுளத்தே தேர்ந்திங் கென்னைச் சீறுதியோ   
எறியேம் எனக்கொண் டிரங்குதியோ இவ்வா றவ்வா றெனஒன்றும்  
அறியேன் அவலக் கடல்அழுந்தி அந்தோ அழுங்கி அயர்கின்றேன்  
பிறியேன் என்னைப் பிரிக்கினும்பின் துணையும் காணேன் பெருமானே.  
  
**13.** காணேன் நினது திருவருளைக் கண்டார் தமது கழல்தலைமேல்   
பூணேன் உலகச் சிறுநடையில் போந்து பொய்யே புகன்றந்தோ  
வீணே சுழன்று மெலிகின்றேன் என்னே இன்னல் மிகச்சுமக்கும்  
தூணே எனஇங் கெனைவிதித்தாய் எந்தாய் யாது சூழ்வேனே.  
  
**14.** சூழ்வேன் நினது கருணைநடம் சூழும் பெரியார் தமைச்சூழ்ந்து   
வாழ்வேன் எளியேன் குறிப்பிந்த வண்ணம் எனது மனக்குரங்கோ  
தாழ்வேன் நினையும் தாழ்விப்பேன் அவலக் கடலில் சலியாமே  
வீழ்வேன் என்றால் எம்பெருமான் இதற்கென் செய்கேன் வினையேனே.  
  
**15.** வினையே பெருக்கிக் கடைநாயேன் விடயச் செருக்கால் மிகநீண்ட   
பனையே எனநின் றுலர்கின்றேன் பாவி யேனுக் கருளுதியோ  
நினையே நினையாப் பிழைகருதி நெகிழ விடவே நினைதியோ  
அனையே அனையாய் திருக்குறிப்பை அறியேன் ஈதென் றடியேனே.  
  
**16.** அடியேன் முடுகிச் செயும்பிழைகள் அனந்தம் அவற்றை அந்தோஇக்   
கொடியேன் நினக்குந்தொறும்உள்ளம் குமைந்து நடுங்கிக் குலைகின்றேன்  
செடியேன் மனமோ வினையோநின் செயலோ செய்கை தெரியேன்வெண்  
பொடியே திகழும் வடிவுடையாய் யாது புரிவேன் புலையேனே.  
  
**17.** புலையே புரியும் மனம்போன போக்கே அல்லால் புண்ணியநல்   
நிலையே அறியேன் சிறியேனுக் கருளல் அழகோ நிறைந்தகுண  
மலையே மணியே மருந்தேஎன் வாழ்வே எல்லாம் வல்லோனே  
கலையே கருதும் கழலுடையாய் அருளா மையும்நின் கடன்அன்றே.  
  
**18.** கடந்தாழ் கயம்போல் செருக்கிமயற் கடலில் அழுத்திக் கடுவினையேன்   
மடந்தாழ் மனத்தோ டுலைகின்றேன் கரைகண் டேறும் வகைஅறியேன்  
தொடர்ந்தார் எடுப்பார் எனையெடுக்கும் துணைநின் மலர்த்தாள் துணைகண்டாய்  
அடர்ந்தார் தமக்கும் அருள்கின்றோய் ஆணை ஆணை அடியேனே.  
  
**19.** அடியார் இன்பம் அடைகின்றார் அடியேன் ஒருவன் அயர்கின்றேன்   
படியார் பலரும் பலபேசிச் சிரியா நின்றார் பரந்திரவும்  
விடியா நின்ற தென்புரிவேன் இன்னுங் கருணை விளைத்திலையே  
கொடியார் பிழையும் குணமாகக் கொண்டு மகிழும் குணக்குன்றே.  
  
**20.** குன்றா நிலைநின் றருள்அடைந்தார் அன்பர் எல்லாம் கொடியேன்நான்   
நன்றாம் நெறிசென் றறியாதே மனஞ்செல் வழியே நடக்கின்றேன்  
பொன்றா மணியே அவர்க்கருளி என்னை விடுத்தல் புகழன்றே  
என்றால் எனக்கே நகைதோன்றும் எந்தாய் உளத்துக் கென்னாமே.  
  
**21.** என்ஆ ருயிருக் குயிர்அனையாய் என்னைப் பொருளாய் எண்ணிமகிழ்ந்   
தந்நாள் அடிமை கொண்டளித்தாய் யார்க்கோ வந்த விருந்தெனவே  
இந்நாள் இரங்கா திருக்கின்றாய் எங்கே புகுவேன் என்புரிவேன்  
நின்னால் அன்றிப் பிறர்தம்மால் வேண்டேன் ஒன்றும் நின்மலனே.  
  
**22.** நின்பால் அடைந்தார் அன்பாலே அடியார் எல்லாம் நெடுவினையேன்   
வன்பால் மனப்பேய் தன்பாலே வருந்திச் சுழன்று மயர்கின்றேன்  
தென்பால் நோக்கி இன்பநடம் செய்யும் இறைவா சிறுவனுக்கா  
முன்பால் அமுதக் கடல்அளித்த முதல்வா என்னை முன்னுதியே.  
  
  
  
இரண்டாம் திருமுறை / Second Thirumurai  
  
##  083\. கலி விண்ணப்பம்  
kali viṇṇappam  
  
  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** செறியாத நெஞ்சக வஞ்சக னேன்இச் சிறுதலத்தே   
அறியா தறிந்தவன் போற்சில செய்திடல் ஐயநின்தாள்  
குறியா தரித்தல தாணைமற் றில்லைஎங் கொற்றவனே  
முறியா தருள்செய்தி யோதெரி யேன்எந்தை முன்னியதே.  
  
**2.** தீதொன்று மேகண் டறிந்ததல் லால்பலன் சேரநலம்   
யாதொன்றும் நான்கண் டறியேன் அறிந்தவன் என்னஇங்கே  
போதொன்று போக்குகின் றேன்பிழை யாவும் பொறுத்தருள்வாய்  
மாதொன்று பாகத் துணைஅன்றி நற்றுணை மற்றிலையே.  
  
**3.** எல்லாம் தெரிந்த இறைவாநின் தண்ணருள் எய்துகிலாப்   
பொல்லாத பாவிப் புலையேன் பிழையைப் பொறுத்தருள்வாய்  
கல்லா மனக்கடை யாலே கடைவைத்துக் கண்டதுதுன்  
பல்லால் அணுத்துணை யும்அறி யேன்இன்பம் ஆவதுவே.  
  
**4.** மண்ணுடை யாரிடை வாளா மனஞ்செல வைத்ததலால்   
எண்ணுடை யாரிடை எய்திநின் தாண்மலர் ஏத்துகிலேன்  
புண்ணுடை யாரிற் புலம்புகின் றேனைப் பொறுத்தருள்முக்  
கண்ணுடை யாய்கழற் காலுடை யாய்மணி கண்டத்தனே.  
  
**5.** தாழாத துன்பச் சமுத்திரத் தேஇத் தனிஅடியேன்   
வீழாத வண்ணம் கருணைசெய் வாய்என்னை வேண்டிஅந்நாள்  
ஊழாம் வினைதவிர்த் தாண்டனை யேஎன் உடையவனே  
வாழா வகைஎனை இந்நாள் விடுத்தல் வழக்கலவே.  
  
**6.** ஊன்செய்த வெம்புலைக் கூட்டின் பொருட்டிங் குனைமறந்து   
நான்செய்த தீமையை நானே நினைக்க நடுங்குகின்றேன்  
ஏன்செய் தனைஎனக் கேளாது மேலும் இரங்குகின்றாய்  
வான்செய்த நாதநின் தண்ணருள் வண்ணம்என் வாழ்த்துவனே.  
  
**7.** ஆயாது நான்செயும் குற்றங் களைக்கண் டறியில்பெற்ற   
தாயாயி னும்பொறுப் பாளல ஆங்கவை சற்றலவே  
ஓயாது செய்யுந் தொறும்பொறுத் தாளும் உனைஎளியேன்  
வாயால் உரைக்கவும் மாட்டேன்அந் தோஎன்ன வன்மைஇதே.  
  
**8.** ஒன்றுந் தெரிந்திட மாட்டாப் பருவத் துணர்வுதந்தாய்   
இன்றுந் தருதற் கிறைவா நின்உள்ளம் இயைதிகொலோ  
கன்றுங் கருத்தொடு மாழ்குகின் றேன்உன் கழல்அடிக்கே  
துன்றுங் கருத்தறி யேன்சிறி யேன்என் துணிவதுவே.  
  
**9.** ஆவா எனஎனை ஆட்கொள வேண்டும் அடிமைகொண்ட   
தேவாஎன் குற்றம் திருவுளத் தெண்ணில்என் செய்திடுவேன்  
வாவா எனஅழைப் பார்பிறர் இல்லை மறந்தும்என்றன்  
நாவால் உரைக்கவும் மாட்டேன் சிறுதெய்வ நாமங்களே.  
  
**10.** பள்ளத்தி லேசெலும் நீர்போல்என் உள்ளம் பரப்பதலால்   
எள்ளத்தி லேசிறி தாயினும் நான்செல்வ தில்லைஎந்தாய்  
கள்ளத்தி லேசொல்லு கின்றேன் அலநின் கழலிணைஎன்  
உள்ளத்தி லேநின்ற ஆங்கவை காண்க உடையவனே.  
  
  
  
இரண்டாம் திருமுறை / Second Thirumurai  
  
##  084\. கருணை விண்ணப்பம்  
karuṇai viṇṇappam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** நல்லார்க் கெல்லாம் நல்லவன்நீ ஒருவன் யாண்டும் நாயடியேன்   
பொல்லார்க் கெல்லாம் பொல்லவன்நான் ஒருவன் இந்தப் புணர்ப்பதனால்  
எல்லாம் உடையாய் நினக்கெதிரென் றெண்ணேல் உறவென் றெண்ணுகஈ  
தல்லால் வழக்கென் இருமைக்கும் பொதுமை அன்றோ அருளிடமே.  
  
**2.** இடமே பொருளே ஏவலே என்றென் றெண்ணி இடர்ப்படுமோர்   
மடமே உடையேன் தனக்கருள்நீ வழங்கல் அழகோ ஆநந்த  
நடமே உடையோய் நினைஅன்றி வேற்றுத் தெய்வம் நயவேற்குத்  
திடமே அருள்தான் வழங்காது தீர்த்தல் அழகோ தெரிப்பாயே.  
  
**3.** தெரித்தால் அன்றிச் சிறிதேனும் தெரிவொன் றில்லாச் சிறியேனைப்   
பிரித்தாய் கூடும் வகைஅறியும் பெற்றி என்னே பிறைமுடிமேல்  
தரித்தாய் அடியேன் பிழைபொறுக்கத் தகுங்காண் துன்பம் தமியேனை  
அரித்தால் கண்டிங் கிரங்காமை அந்தோ அருளுக் கழகேயோ.  
  
**4.** அருள்ஓர் சிறிதும் உதவுகிலாய் அதனைப் பெறுதற் கடியேன்பால்   
தெருள்ஓர் சிறிதும் இலையேஎன் செய்கேன் எங்கள் சிவனேயோ  
மருளோர் எனினும் தமைநோக்கி வந்தார்க் களித்தல் வழக்கன்றோ  
பொருளோர் இடத்தே மிடிகொண்டோர் புகுதல் இன்று புதிதன்றே.  
  
**5.** புதியேன் அல்லேன் நின்அடிமைப் பொருத்தம் இல்லேன் அல்லேன்யான்   
மதியேன் வேற்றுத் தேவர்தமை வந்தங் கவர்தாம் எதிர்ப்படினும்  
துதியேன் நின்னை விடுவேனோ தொண்ட னேனை விடல்அழகோ  
நதியேர் சடையோய் இன்னருள்நீ நல்கல் வேண்டும் நாயேற்கே.  
  
**6.** நாயேன் துன்பக் கடல்வீழ்ந்து நலிதல் அழகோ நல்லோர்க்கிங்   
கீயேன் ஒன்றும் இல்லேன்நான் என்செய் கேனோ என்னுடைய  
தாயே அனையாய் சிறிதென்மேல் தயவு புரிந்தால் ஆகாதோ  
சேயேன் தன்னை விடுப்பாயோ விடுத்தால் உலகஞ் சிரியாதோ.  
  
**7.** சிரிப்பார் நின்பேர் அருள்பெற்றோர் சிவனே சிவனே சிவனேயோ   
விரிப்பார் பழிச்சொல் அன்றிஎனை விட்டால் வெள்ளை விடையோனே  
தரிப்பாய் இவனை அருளிடத்தே என்று நின்று தகும்வண்ணம்  
தெரிப்பார் நினக்கும் எவர்கண்டாய் தேவர் தேடற் கரியானே.  
  
**8.** அரிய பெருமான் எளியோமை ஆளும் பெருமான் யாவர்கட்கும்   
பெரிய பெருமான் சிவபெருமான் பித்தப் பெருமான் என்றுன்னை  
உரிய பெருமா தவர்பழிச்சல் உண்மை எனில்என் உடையானே  
கரிய பெருமால் உடையேற்கும் அருளல் உன்றன் கடன்அன்றே.  
  
**9.** அன்றும் சிறியேன் அறிவறியேன் அதுநீ அறிந்தும் அருள்செய்தாய்   
இன்றும் சிறியேன் அறிவறியேன் இதுநீ அறிந்தும் அருளாயேல்  
என்றும் ஒருதன் மையன்எங்கள் இறைவன் எனமா மறைகள்எலாம்  
தொன்று மொழிந்த தூமொழிதான் சூது மொழியோ சொல்லாயே.  
  
**10.** சொல்லற் கரிய பெரியபரஞ் சுடரே முக்கட் சுடர்க்கொழுந்தே   
மல்லற் கருமால் அயன்முதலோர் வழுத்தும் பெருஞ்சீர் மணிக்குன்றே  
புல்லற் கரிதாம் எளியேன்றன் பிழைகள் யாவும் பொறுத்திந்த  
அல்லற் கடல்நின் றெனைஎடுத்தே அருள்வாய் உன்றன் அருள்நலமே.  
  
  
  
இரண்டாம் திருமுறை / Second Thirumurai  
  
##  085\. அடிமைப் பதிகம்  
aṭimaip patikam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஆள்வினையால் பயன்உறுவார் அசதி யாட   
அந்தோ இப் புலைநாயேன் அன்பால் நின்பால்  
வேள்விசெயும் பெருந்தவர்க்கே வேள்வி செய்ய  
வேண்டும்இதற் கெம்பெருமான் கருணை செய்யும்  
நாள்விளைவில் சின்னாளே இதுதான் உண்மை  
நம்பும்என நவின்றுனையே நம்பி நின்றேன்  
கேள்வியிலாத் துரைத்தனமோ அலது நாயேன்  
கிளக்குமுறை கிளக்கிலனோ கேட்டி லாயே.  
  
**2.** கேட்டிலாய் அடியேன்செய் முறையை அந்தோ   
கேடிலாக் குணத்தவர்பால் கிட்டு கின்றோய்  
ஏட்டில்ஆ யிரங்கோடி எனினும் சற்றும்  
எழுதமுடி யாக்குறைகொண் டிளைக்கின் றேன்நான்  
சேட்டியா விடினும்எனைச் சேட்டித் தீர்க்கும்  
சிறுமனத்தால் செய்பிழையைத் தேர்தி யாயில்  
நாட்டில்ஆர் காக்கவல்லார் என்னை எந்தாய்  
நாள்கழியா வண்ணம்இனி நல்கல்வேண்டும்.  
  
**3.** வேண்டாமை வேண்டுகின்றோர் நிற்க மற்றை   
வேண்டுவார் வேண்டுவன விரும்பி நல்கும்  
தூண்டாத மணிவிளக்கே பொதுவி லாடும்  
சுடர்க்கொழுந்தே என்னுயிர்க்குத் துணையே என்னை  
ஆண்டாறு மூன்றாண்டில் ஆண்டு கொண்ட  
அருட்கடலே என்உள்ளத் தமர்ந்த தேவே  
ஈண்டாவ எனச்சிறிய அடியேன் உள்ளத்  
தெண்ணம்அறிந் தருளாயேல் என்செய் கேனே.  
  
**4.** என்னைஅறியாப்பருவத் தாண்டுகொண்ட   
என்குருவே எனக்குரிய இன்ப மேஎன்  
தன்னைஇன்று விடத்துணிந்தாய் போலும் அந்தோ  
தகுமோநின் பெருங்கருணைத் தகவுக் கெந்தாய்  
உன்னைஅலா தொருவர்தம்பால் செல்லேன் என்னை  
உடையானே என்னுள்ளத் துள்ளே நின்று  
முன்னைவினைப் பயன்ஊட்ட நினைப்பிக் கின்றாய்  
முடிப்பிக்கத் துணிந்திலையேல் மொழிவ தென்னே.  
  
**5.** என்நாணை அறிந்தும்என்னை அந்தோ அந்தோ   
இவ்வகைசெய் திடத்துணிந்தாய் என்னே எந்தாய்  
நின்ஆணை நின்னையலா தொன்றும் வேண்டேன்  
நீஇதனை அறிந்திலையோ நினைப்பிக் கின்ற  
மன்னாஎன் ஆருயிர்க்கு வாழ்வே என்கண்  
மணியேஎன் குருவேஎன் மருந்தே இன்னும்  
உன்னால்இங் குயிர்தரித்து வாழ்கின் றேன்என்  
உள்ளம்அறிந் துதவுதியோ உணர்கி லேனே.  
  
**6.** உள்ளமறிந் துதவுவன்நம் உடையான் எல்லாம்   
உடையான்மற் றொருகுறைஇங் குண்டோ என்னக்  
கள்ளமனத் தேன்அந்தோ களித்தி ருந்தேன்  
கைவிடுவார் போல்இருந்தாய் கருணைக் குன்றே  
எள்ளலுறப் படுவேன்இங் கேது செய்வேன்  
எங்கெழுகேன் யார்க்குரைப்பேன் இன்னும் உன்றன்  
வள்ளலருள் திறநோக்கி நிற்கின் றேன்என்  
மனத்துயர்போம் வகைஅருள மதித்தி டாயே.  
  
**7.** வகைஅறியேன் சிறியேன்சன் மார்க்க மேவும்   
மாண்புடைய பெருந்தவத்தோர் மகிழ வாழும்  
தகைஅறியேன் நலம்ஒன்றும் அறியேன் பொய்ம்மை  
தான்அறிவேன் நல்லோரைச் சலஞ்செய் கின்ற  
மிகைஅறிவேன் தீங்கென்ப எல்லாம் இங்கே  
மிகஅறிவேன் எனினும்எனை விடுதி யாயில்  
பகைஅறிவேன் நின்மீதில் பழிவைத் திந்தப்  
பாவிஉயிர் விடத்துணிவேன் பகர்ந்திட் டேனே.  
  
**8.** இட்டவகை வாழ்கின்றேன் எந்தாய் நானே   
எண்ணுகிலேன் எண்ணுவித்தால் என்செய் வேன்நின்  
மட்டலர்சே வடிஆணை நினைத்த வண்ணம்  
வாழ்விக்க வேண்டும்இந்த வண்ணம் அல்லால்  
துட்டன்என விடத்துணிதி யாயில் அந்தோ  
சூறையுறு துரும்பெனவும் சுழன்று வானில்  
விட்டசிலை எனப்பவத்தில் விழுவேன் அன்றி  
வேறெதுசெய் வேன்இந்த விழல னேனே.  
  
**9.** விழற்கிறைத்து மெலிகின்ற வீண னேன்இவ்   
வியன்உலகில் விளைத்திட்ட மிகைகள் எல்லாம்  
அழற்கிறைத்த பஞ்செனவே ஆக்கி நீயே  
ஆட்கொண்டால் தடுப்பவரிங் காரே ஐயா  
கழற்கடிமை எனஉலகம் அறிய ஒன்றும்  
கருதறியாச் சிறுபருவத்தென்னை ஆண்டு  
நிழற்கருணை அளித்தாயே இந்நாள் நீகை  
நெகிழவிட்டால் என்செய்வேன் நிலையி லேனே.  
  
**10.** நிலைஅறியேன் நிலைஅறிந்து பெற்ற நல்லோர்   
நெறிஅறியேன் எனினும்உன்றன் நேச மன்றி  
இலைஅறியேன் மற்றவரைக் கனவி லேனும்  
எட்டுணைஓர் துணைஎனவும் எண்ணு றேன்நல்  
கலைஅறியேன் கருத்திலிருந் தறிவித் தாய்நான்  
கண்டறிந்தேன் எனினும்அவை காட்ட வேண்டும்  
அலைஅறியா அருட்கடலே அமுதே தேனே  
அம்பலத்தென் குருவேநான் அடிமை ஆளே.  
  
  
  
இரண்டாம் திருமுறை / Second Thirumurai  
  
##  086\. உள்ளப் பதிகம்  
uḷḷap patikam  
  
  
  
  
 பொது  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** நீரார் சடையது நீண்மால் விடையது நேர்கொள்கொன்றைத்   
தாரார் முடியது சீரார் அடியது தாழ்வகற்றும்  
பேரா யிரத்தது பேரா வரத்தது பேருலகம  
ஒரா வளத்ததொன் றுண்டேமுக் கண்ணொடென் உள்ளகத்தே.  
  
**2.** மட்டுப் படாதது மாமறை யாலும் மலப்பகையால்   
கட்டுப் படாதது மாலா தியர்தம் கருத்தினுக்கும்  
தட்டுப் படாதது பார்முதல் பூதத் தடைகளினால்  
ஒட்டுப் படாததொன் றுண்டேமுக் கண்ணொடென் உள்ளகத்தே.  
  
**3.** பேதப் படாதது பற்பல கற்பங்கள் பேர்ந்திடினும்   
சேதப் படாதது நன்றிது தீதெனச் செய்கைகளால்  
ஏதப் படாததுள் எட்டப் படாததிங் கியாவர்கட்கும்  
ஓதப் படாததொன் றுண்டேமுக் கண்ணொடென் உள்ளகத்தே.  
  
**4.** தண்ணார் அளியது விண்ணேர் ஒளியது சாற்றுமறைப்   
பண்ணார் முடிவது பெண்ணார் வடிவது பண்புயர்தீக்  
கண்ணார் நுதலது கண்ணார் மணியது கண்டுகொள்ள  
ஒண்ணா நிலையதொன் றுண்டேமுக் கண்ணொடென் உள்ளகத்தே.  
  
**5.** பிறவா நெறியது பேசா நிலையது பேசில்என்றும்   
இறவா உருவதுள் ஏற்றால் வருவ திருள்அகன்றோர்  
மறவா துடையது மாதோர் புடையது வாழ்த்துகின்றோர்  
உறவாய் இருப்பதொன் றுண்டேமுக் கண்ணொடென் உள்ளகத்தே.  
  
  
  
இரண்டாம் திருமுறை / Second Thirumurai  
  
##  087\. சரணப் பதிகம்  
saraṇap patikam  
  
  
  
  
 கலிநிலைத்துறை  
  
  
 திருச்சிற்றம்பலம்  
  
**1.** மதிவார் சடைமா மணியே அருள்வள் ளலேநன்   
நிதியே திருஅம் பலத்தா டல்செய்நித் தனேநின்  
துதியேன் எனினும் உனைஅன் றித்துணையி லேன்என்  
பதியே எனதெண் ணம்ப லிக்கும்படிக் கருளே.  
  
**2.** படிமேல் அடியேன் உனைஅன் றிஓர்பற்றி லேன்என்   
முடிமேல் அடிவைத் தருள்செய் திடமுன்னு கண்டாய்  
கொடிமேல் விடைநாட் டியஎண்கு ணக்குன் றமே  
பொடிமேல் விளங்குந் திருமே னிஎம்புண் ணியனே.  
  
**3.** புண்ணாம் மனம்சஞ் சலித்துள் ளம்புலர்ந்து நின்றேன்   
அண்ணா எனைஆட் கொளவேண் டும்அகற்று வாயேல்  
கண்ணார் களைகண் பிறிதொன் றிலைகள்ள னேனை  
எண்ணா வினைஎன் செயுமோ இதற்கென்செய் வேனே.  
  
**4.** செய்வேன் அவம்அன் றித்தவம் ஒன்றும்செய் தறியேன்   
நைவேன் பிழையா வும்பொறுத் தருள்நல்கு வாயேல்  
உய்வேன் அலதுய் வகைஇன் றுமன்றோங்கு கின்றாய்  
வைவேன் துதிப்பேன் உனைஎன் றும்மறந்தி லேனே.  
  
**5.** மறவா துனைவாழ்த் துமெய்அன் பரைமாநி லத்தே   
இறவா வகைஆட் கொண்டரு ளியஈச னேமெய்  
உறவா கியநின் பதம்அன் றிஒன் றோர்கி லேன்நான்  
பிறவா நெறிதந் தருள்என் பதென் பேசி டாயே.  
  
**6.** என்னே இனும்நின் அருள்எய் திலன்ஏழை யேனை   
முன்னே வலிந்தாட் கொண்டதின் றுமுனிந்த தேயோ  
பொன்னேர் அணிஅம் பலத்தா டியபுண்ணி யாஎன்  
அன்னே அரசே அமுதே அருள்ஆண்ட வனே.  
  
**7.** ஆண்டாய் எனைஏழ் பிறப்பும் உனைஅன்றி ஒன்றும்   
தீண்டா தெனதுள் ளம்என்றால் என்சிறுமை தீர்க்க  
வேண்டா தயலார் எனக்காண் பதென்மெய்ய னேபொன்  
ஆண்டான் திருஎய் தநஞ்சைக் களம்நாட்டி னோயே.  
  
**8.** நாட்டார் நகைசெய் வர்என்றோ அருள்நல்கி லாய்நீ   
வீட்டார் நினைஎன் னினைப்பார் எனைமேவி லாயேல்  
தாட்டா மரைஅன் றித்துணை ஒன்றும்சார்ந் திலேன்என்  
மாட்டா மைஅறிந் தருள்வாய் மணிமன்று ளானே.  
  
**9.** மன்றா டியமா மணியே தனிவான வாஓர்   
மின்றாழ் சடைவே தியனே நினைவேண்டு கின்றேன்  
பொன்றா தமெய்அன் பருக்கன் புளம்பூண்டு நின்று  
நன்றாய் இரவும் பகலும் உனைநாடு மாறே.  
  
**10.** மாறா மனமா யையினால் மதிமாழ்கி மாழ்கி   
ஏறா மல்இறங் குகின்றேன் இதற்கென் செய்வேன்  
தேறா வுளத்தேன் றனைஏ றிடச்செய்தி கண்டாய்  
பேறா மணிஅம் பலமே வியபெற்றி யானே.  
  
**11.** ஆனே றிவந்தன் பரைஆட் கொளும்ஐய னேஎம்   
மானே மணிமன் றில்நடம் புரிவள்ள லேசெந்  
தேனே அமுதே முதலா கியதெய்வ மேநீ  
தானே எனைஆண் டருள்வாய் நின்சரண் சரணே.  
  
  
  
இரண்டாம் திருமுறை / Second Thirumurai  
  
##  088\. நெஞ்சொடு நெகிழ்தல்  
neñsoṭu nekiḻtal  
  
  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** சீர்தரு வார்புகழ்ப் பேர்தரு வார்அருள் தேன்தருவார்   
ஊர்தரு வார்மதி யுந்தரு வார்கதி யுந்தருவார்  
ஏர்தரு வார்தரு வார்ஒற்றி யூர்எம் இறைவர்அன்றி  
யார்தரு வார்நெஞ்ச மேஇங்கும் அங்கும் இயம்புகவே.  
  
**2.** வாடக்கற் றாய்இஃ தென்னைநெஞ் சேயிசை வாய்ந்தசிந்து   
பாடக்கற் றாய்இலை பொய்வேடம் கட்டிப் படிமிசைக்கூத்  
தாடக்கற் றாய்இலை அந்தோ பொருள்உனக் கார்தருவார்  
நீடக்கற் றார்புகழ் ஒற்றிஎம் மானை நினைஇனியே.  
  
**3.** சோடில்லை மேல்வெள்ளைச் சொக்காய் இலைநல்ல சோமன்இல்லை   
பாடில்லை கையிற் பணமில்லை தேகப் பருமன்இல்லை  
வீடில்லை யாதொரு வீறாப்பும் இல்லை விவாகமது  
நாடில்லை நீநெஞ்ச மேஎந்த ஆற்றினில் நண்ணினையே.  
  
**4.** நேரா அழுக்குத் துணியாகில் உன்றனை நேரில்கண்டும்   
பாரா தவர்என நிற்பார் உடுத்தது பட்டெனிலோ  
வாரா திருப்பதென் வாரும்என் பார்இந்த வஞ்சகர்பால்  
சேராது நன்னெஞ்ச மேஒற்றி யூரனைச் சேர்விரைந்தே.  
  
**5.** பொய்விரிப் பார்க்குப் பொருள்விரிப் பார்நற் பொருட்பயனாம்   
மெய்விரிப் பார்க்கிரு கைவிரிப் பார்பெட்டி மேவுபணப்  
பைவிரிப் பார்அல்குற் பைவிரிப் பார்க்கவர் பாற்பரவி  
மைவிரிப் பாய்மன மேஎன்கொ லோநின் மதியின்மையே.  
  
**6.** வாழைக் கனிஉண மாட்டாது வானின் வளர்ந்துயர்ந்த   
தாழைக் கனிஉணத் தாவுகின் றோரில் சயிலம்பெற்ற  
மாழைக் கனிதிகழ் வாமத்தெம் மான்தொண்டர் மாட்டகன்றே  
ஏழைக் கனிகர் உளத்தினர் பாற்சென்ற தென்னைநெஞ்சே.  
  
**7.** காயார் சரிகைக் கலிங்கம்உண் டேல்இக் கலிங்கங்கண்டால்   
நீயார்நின் பேர்எது நின்ஊர் எதுநின் நிலையெதுநின்  
தாயார்நின் தந்தை எவன்குலம் ஏதென்பர் சாற்றும்அவ்வல்  
வாயார் இடஞ்செலல் நெஞ்சே விடைதர வல்லைஅன்றே.  
எண்சீர்க்20 கழிநெடிலடி ஆசிரிய விருத்தம்  
  
**8.** துட்ட வஞ்சக நெஞ்சக மேஒன்று சொல்லக் கேள்கடல் சூழ்உல கத்திலே   
இட்டம் என்கொல் இறையள வேனும்ஓர் இன்பம் இல்லை இடைக்கிடை இன்னலால்  
நட்ட மிக்குறல் கண்டுகண் டேங்கினை நாணு கின்றிலை நாய்க்குங் கடையைநீ  
பட்ட வன்மைகள் எண்ணில் எனக்குடல் பதைக்கும் உள்ளம் பகீல்என ஏங்குமே.  
அறுசீர்க்21 கழிநெடிலடி ஆசிரிய விருத்தம்  
  
**9.** பெரியபொருள் எவைக்கும்முதற் பெரும்பொருளாம் அரும்பொருளைப் பேசற்கொண்ணாத்   
துரியநிலை அநுபவத்தைச் சுகமயமாய் எங்குமுள்ள தொன்மை தன்னை  
அரியபரம் பரமான சிதம்பரத்தே நடம்புரியும் அமுதை அந்தோ  
உரியபர கதிஅடைதற் குன்னினையேன் மனனேநீ உய்கு வாயே.  
  
**10.** சொன்னிலைக்கும் பொருணிலைக்கும் தூரியதாய் ஆனந்தச் சுடராய் அன்பர்   
தன்னிலைக்கும் சென்னிலைக்கும் அண்மையதாய் அருள்பழுக்கும் தருவாய் என்றும்  
முன்னிலைக்கும் நின்னிலைக்கும் காண்பதரிதாய் மூவாத முதலாய்ச் சுத்த  
நன்னிலைக்கும் நிலையாய பசுபதியை மனனேநீ நவின்றி டாயே.  
  
**11.** மண்முகத்தில் பல்விடய வாதனையால் மனனேநீ வருந்தி அந்தோ   
புண்முகத்தில் சுவைவிரும்பும் எறும்பெனவா ளாநாளைப் போக்கு கின்றாய்  
சண்முகத்தெம் பெருமானை ஐங்கரனை நடராஜத் தம்பி ரானை  
உண்முகத்தில் கருதிஅநு பவமயமாய் இருக்கிலைநின் உணர்ச்சி என்னே.  
  
**12.** மால்எடுத்துக் கொண்டுகரு மால்ஆகித் திரிந்தும்உளம் மாலாய்ப் பின்னும்   
வால்எடுத்துக் கொண்டுநடந் தணிவிடையாய்ச் சுமக்கின்றான் மனனே நீஅக்  
கால்எடுத்துக் கொண்டுசுமந் திடவிரும்பு கிலைஅந்தோ கருதும் வேதம்  
நால்எடுத்துக் கொண்டுமுடி சுமப்பதையும் அறிகிலைநின் நலந்தான் என்னே.  
ஆசிரியத் துறை  
  
**13.** உலகம் ஏத்திநின் றோங்க ஓங்கிய ஒளிகொள் மன்றிடை அளிகொள்மாநடம்   
இலகு சேவடிக்கே அன்பு கூர்ந்திலை ஏழை நெஞ்சே  
திலக வாணுத லார்க்கு ழன்றனை தீமை யேபுரிந் தாய்வி ரிந்தனை  
கலக மேகனிந்தாய் என்னை காண்நின் கடைக்க ருத்தே.  
  
  
  
  * * * *  
  
  * 19\. சென்னைச் சபாபதி முதலியார் வீட்டுத் திருமண அழைப்புத் தொடர்பாகச் செய்தபாடல் என இது ஒரு தனிப்பாடலாகவும் வழங்குகிறது. தொ.வே 1,2, ச.மு.கபதிப்புகளில் இது இப்பதிகத்தில் சேரவில்லை. ஆ.பா.பதிப்பில் மட்டும் சேர்ந்திருக்கிறது.  
  * 20\. அறுசீர். தொ.வே 1,2. எண்சீர். ச.மு.க. ஆ. பா. 21. எழுசீர். தொ.வே. 1,2 அறுசீர். ச.மு.க. ஆ.பா. 22. ஆசிரியத் தாழிசை. தொ.வே. 1,2. ச.மு.க.  
  
இரண்டாம் திருமுறை / Second Thirumurai  
  
##  089\. பொதுத் தனித் திருவெண்பா  
potut taṉit tiruveṇpā  
  
  
  
  
 நேரிசை வெண்பா  
  
  
 திருச்சிற்றம்பலம்  
  
**1.** வந்திக்கும் மெய்யடியார் மாலற்ற ஓர்மனத்தில்   
சந்திக்கும் எங்கள் சயம்புவே - பந்திக்கும்  
வன்மலக்கட் டெல்லாம் வலிகெட் டறநினது  
நின்மலக்கண் தண்ணருள்தான் நேர்.  
  
**2.** சங்கரா முக்கட் சயம்புவே தாழ்சடைமேல்   
பொங்கராத் திங்கள் பொலிந்தோனே - வெங்கரா  
வாய்நின்று பிள்ளை வரப்பாடும் வன்தொண்டர்க்  
காய்நின்று சந்துரைத்த தார்.  
  
**3.** நீலக் களங்கொண்ட நீடொளியே நீள்கங்கை   
கோலச் சடைக்கணிந்த கோமளமே - ஞாலத்தில்  
அந்தோ சிறியேன் அருளின்றி வாடுவது  
சந்தோட மோநின் றனக்கு.  
  
**4.** நான்சிறியேன் என்னினும்இந் நானிலத்தில் நான்செய்பிழை   
தான்சிறிதோ அன்றுலகில் தான்பெரிதே - மான்கரத்தோய்  
அங்ஙனமே னும்உன் அருட்பெருமைக் கிப்பெருமை  
எங்ஙனம்என் றுள்ளம் எழும்.  
  
**5.** ஆவித் துணையேஎன் ஆரமுதே நின்வடிவைப்   
பாவித்துள் நையேன்இப் பாவியேன் - சேவித்து  
வாழ்த்தேன்நின் பொன்னடியில் வந்தென் தலைகுனித்துத்  
தாழ்த்தேன்என் செய்தேன் தவம்.  
  
**6.** உன்னைநினைந் திங்கே உலாவுகின்றேன் அன்றிஎந்தாய்   
பின்னை நினைப்பொன்றும் பெற்றிலேன் - என்னை  
விடாதேநின் பொன்னடியை மேவார்சேர் துன்பம்  
கொடாதே எனைஏன்று கொள்.  
  
**7.** என்னரசே நின்னடிக்கீழ் என்னிடரை நீக்கெனநான்   
சொன்னதலால் தாயுடனும் சொன்னேனோ - இன்னுமிந்தத்  
துன்பச் சுமையைச் சுமக்கமுடி யாதென்னால்  
அன்பர்க் கருள்வோய் அருள்.  
  
**8.** அன்னேஎன் அப்பாஎன் ஆருயிர்க்கோர் ஆதரவே   
என்னேநின் உள்ளம் இரங்கிலையே - பொன்னே  
உடையா ரிடைஎன் உளநொந்து வாடிக்  
கடையேன் படுந்துயரைக் கண்டு.  
  
**9.** பகுதி தகுதி விகுதிஎனும் பாட்டில்   
இகலில் இடையை இரட்டித் - தகவின்  
அருச்சித்தால் முன்னாம் அதுகடையாம் கண்டீர்  
திருச்சிற் சபையானைத் தேர்ந்து.  
  
**10.** தாதாதா தாதாதா தாக்குறைக்கென் செய்குதும்யாம்   
தாதாதா என்றுலகில் தான்அலைந்தோம் - போதாதா  
நந்தா மணியே நமச்சிவா யப்பொருளே  
எந்தாய் எனப்புகழ வே.1  
  
**11.** பொய்கண்டாய் காமப் புதுமயக்கிற் போய்உழலக்   
கைகண்டாய் என்னபலன் கண்டாயே - மெய்கண்ட  
பொன்னே அனையார்பால் போய்வணங்கக் கற்றிலையோ  
என்னேநின் தன்மைமன மே.  
  
**12.** இவ்வழியில் செல்லாதே என்னுடையான் தன்னடிசேர்   
அவ்வழியில் செல்என் றடிக்கடிக்குச் - செவ்வழியில்  
சொன்னாலும் கேட்கிலைநீ துட்டமன மேஉனக்கிங்  
கென்னால் உறவே தினி.  
  
**13.** கால்வாங் கியஉட் கதவம் கொளும்அகத்தின்   
பால்வாங் கியகால் பரம்பரனே - மால்வாங்  
கரிதாரம் ஊணாதி யாம்மயல்கொண் டேழைப்  
பெரிதார ஓர்மொழியைப் பேசு.  
  
  
  
  * * * *  
  
  * 173\. இதன் பொருள்: பகுதி, தகுதி, விகுதி என்னும் மூன்று சொற்களின் இடையெழுத்தைஇரட்டித்து அருச்சித்தால் அவற்றின் கடையெழுத்துகள் சேர்ந்த முன்னெழுத்துகள்கிடைக்கும். மூன்று சொற்களிலும் இடையெழுத்து கு. 3கு x 2 = 6கு, அறுகு (அறுகம்புல்).முதலெழுத்துகள் சேரின்: ப, த, வி - பதவி. கடையெழுத்துகள் சேரின்: தி, தி, தி - மூன்றுதி, முக்தி. சிற்சபையானை அறுகால் அருச்சித்தால் முத்திப் பதவி பெறலாம்.  
  * 174\. 'தா தா தா தா தா தா தாக்குறை' என்பதில் தா என்னும் எழுத்து எழுமுறைஅடுக்கி வந்தது. அதனை எழுதாக்குறை என்று படிக்க. ஏழு தா எழுதா. எழுதாக்குறைக்குஎன் செய்குதும் - எமது தலையில் எழுதாத குறைக்கு என்ன செய்வோம்.இரண்டாவது அடியில் 'தா தா தா' என மும்முறை அடுக்கி வந்ததை தாதா, தாஎனப் பிரித்துப் பொருள் கொள்க. தாதா - வள்ளலே, தா - கொடு.  
  * 568 ஆம் பாடல் காண்க. முதல் அடியில் எழுதாக்குறை. இரண்டாவது அடியில் 'ததிதி' -ஒலிக்குறிப்பு. மூன்றாம் அடியில் 'திதிதி' - முத்தி.இங்கிதமாலையிலும் இவ்வாறு ஒருபாடல் உண்டு. பாடல்1930.குகுகுகுகுகு அணிவேணி - அறுகு அணிந்த சடை .குகுகுகுகுகுகுகு: குகு - அமாவாசை, குகு நான்குமுறை அடுக்கி வந்தது. நாலு குகு என்றுகொண்டு தொடங்கும் இருண்ட கூந்தல் எனப் பொருள் கொள்ளவேண்டும். விரிக்கிற்பெருகும்.  
  
இரண்டாம் திருமுறை / Second Thirumurai  
  
##  090\. திருக்குறிப்பு நாட்டம்  
tirukkuṟippu nāṭṭam  
  
  
  
  
 ஆசிரியத் துறை  
  
  
 திருச்சிற்றம்பலம்  
  
**1.** ஆற்றுக் கேபிறைக் கீற்றுக் கேசடை   
ஆக்கிச் சேவடி தூக்கி ஆருயிர்ப்  
பேற்றுக்கே நடிப்பாய் மணிமன்றில் பெருந்தகையே  
சோற்றுக் கேஇதஞ் சொல்லிப் பேதையர்  
சூழல் வாய்த்துயர் சூழ்ந்து மேற்றிசைக்  
காற்றுக்கே கறங்காய்ச் சுழன்றேனைக் கருதுதியோ.  
  
**2.** ஞாலத் தார்தமைப் போலத் தாம்இங்கு   
நண்ணு வார்நின்னை எண்ணு வார்மிகு  
சீலத்தார் சிவமே எவையும்எனத் தேர்ந்தனரால்  
சாலத் தான்கொடுஞ் சாலத் தாலத்தைத்  
தாவி நான்பெரும் பாவி ஆயினன்  
ஏலத்தார் குழலா ளிடத்தாய்எனை எண்ணுதியோ.  
  
**3.** அண்ண லேநின்னை எண்ண லேன்என்னை   
ஆண்டு கொண்டனை மீண்டும் விண்டனன்  
நண்ணலே அறியேன் கடையேன்சிறு நாயனையேன்  
பெண்ண லேன்இயல் ஆண லேன்அலிப்  
பேய னேன்கொடும் பேதை யேன்பிழை  
கண்ணலே புரியா தினும்மீட்கக் கருதுதியோ.  
  
**4.** வல்லி ஆனந்த வல்லி சேர்மண   
வாள னேஅரு ளாள னேமலை  
வில்லியாய் நகைத்தே புரம்வீழ்த்த விடையவனே  
புல்லி யான்புலைப் போகம் வேட்டுநின்  
பொன்ன டித்துணைப் போகம் போக்கினேன்  
இல்லிஆர் கடம்போ லிருந்தேன்எனை எண்ணுதியோ.  
  
  
  
இரண்டாம் திருமுறை / Second Thirumurai  
  
##  091\. தனித் திருப்புலம்பல்  
taṉit tiruppulampal  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திங்கள் விளங்கும் சடைத்தருவைத் தீம்பாற் சுவையைச் செந்தேனைச்   
செங்கை மருவும் செழுங்கனியைச் சீரார் முக்கட் செங்கரும்பை  
மங்கை மலையாள் மணந்தபெரு வாழ்வைப் பவள மலைதன்னை  
எங்கள் பெருமான் தனைஅந்தோ என்னே எண்ணா திருந்தேனே.  
  
**2.** அன்பர் இதய மலர்க்கோயில் அமர்ந்த பரமா னந்தத்தைத்   
துன்பம் அகலச் சுகமளிக்கும் தூய துணையைச் சுயஞ்சுடரை  
வன்ப ரிடத்தின் மருவாத மணியை மணியார் மிடற்றானை  
இன்ப நிறைவை இறையோனை என்னே எண்ணா திருந்தேனே.  
  
**3.** ஒருமைப் பயனை ஒருமைநெறி உணர்ந்தார் உணர்வின் உள்ளுணர்வைப்   
பெருமைக் கதியைப் பசுபதியைப் பெரியோர் எவர்க்கும் பெரியோனை  
அருமைக் களத்தில் கருமைஅணி அம்மான் தன்னை எம்மானை  
இருமைப் பயனுந் தருவானை என்னே எண்ணா திருந்தேனே.  
  
**4.** கறையோர் கண்டத் தணிந்தருளும் கருணா நிதியைக் கண்ணுதலை   
மறையோன் நெடுமாற் கரியசிவ மலையை அலையில் வாரிதியைப்  
பொறையோர் உள்ளம் புகுந்தொளிரும் புனித ஒளியைப் பூரணனாம்  
இறையோன் தன்னை அந்தோநான் என்னே எண்ணா திருந்தேனே.  
  
  
  
இரண்டாம் திருமுறை / Second Thirumurai  
  
##  092\. பரம ராசியம்  
parama rāsiyam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** விதிஎ லாம்விலக் கெனவிலக் கிடுவேன்   
விலக்கெ லாங்கொண்டு விதிஎன விதிப்பேன்  
நிதிஎ லாம்பெற நினைத்தெழு கின்றேன்  
நிலமெ லாங்கொளும் நினைப்புறு கின்றேன்  
எதிஎ லாம்வெறுத் திட்டசிற் றூழை  
இன்பெ லாங்கொள எண்ணிநின் றயர்வேன்  
பதிஎ லாங்கடந் தெவ்வணம் உய்வேன்  
பரம ராசியப் பரம்பரப் பொருளே.  
  
**2.** செடிய னேன்கடுந் தீமையே புரிவேன்   
தெளிவி லேன்மனச் செறிவென்ப தறியேன்  
கொடிய னேன்கொடுங் கொலைபயில் இனத்தேன்  
கோள னேன்நெடு நீளவஞ் சகனேன்  
அடிய னேன்பிழை அனைத்தையும் பொறுத்துன்  
அன்பர் தங்களோ டின்புற அருள்வாய்  
படிஅ னேகமுங் கடந்தசிற் சபையில்  
பரம ராசியப் பரம்பரப் பொருளே.  
  
  
  
இரண்டாம் திருமுறை / Second Thirumurai  
  
##  093\. திருப்புகழ்ச்சி  
tiruppukaḻchsi  
  
  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திருவுளந் தெரியேன் திகைப்புறு கின்றேன்   
சிறியரிற் சிறியனேன் வஞ்சக்  
கருவுளக் கடையேன் பாவியேன் கொடிய  
கன்மனக் குரங்கனேன் அந்தோ  
வெருவுறு கின்றேன் அஞ்சல்என் றின்னே  
விரும்பிஆட் கொள்ளுதல் வேண்டும்  
மருவுமா கருணைப் பெருங்கடல் அமுதே  
வள்ளலே என்பெரு வாழ்வே.  
  
  
 எண்சீர்க் கழிநெடிலடி ஆசிரிய விருத்தம்  
  
**2.** தாயும் தந்தையும் தெய்வமும் குருவும்   
தாங்கு கின்றதோர் தலைவனும் பொருளும்  
ஆயும் இன்பமும் அன்பும்மெய் அறிவும்  
அனைத்தும் நீஎன ஆதரித் திருந்தேன்  
ஏயும் என்னள விரக்கம்ஒன் றிலையேல்  
என்செய் வேன்இதை யார்க்கெடுத் துரைப்பேன்  
சேயும் நின்னருள் நசைஉறுங் கண்டாய்  
தில்லை மன்றிடைத் திகழ்ஒளி விளக்கே.  
  
  
 எழுசீர்க் கழிநெடிலடி ஆசிரிய விருத்தம்  
  
**3.** அருள்பழுத் தோங்கும் கற்பகத் தருவே   
அருண்மருந் தொளிர்குணக் குன்றே  
அருள்எனும் அமுதந் தரும்ஒரு கடலே  
அருட்கிர ணங்கொளும் சுடரே  
அருள்ஒளி வீசும் அரும்பெறன் மணியே  
அருட்சுவை கனிந்தசெம் பாகே  
அருள்மணம் வீசும் ஒருதனி மலரே  
அருண்மய மாம்பர சிவமே.  
  
  
  
இரண்டாம் திருமுறை / Second Thirumurai  
  
##  094\. தனித் திருவிருத்தம்  
taṉit tiruviruttam  
  
  
  
  
 கட்டளைக் கலித்துறை  
  
  
 திருச்சிற்றம்பலம்  
  
**1.** நீர்பூத்த வேணியும் ஆனந்தம் பூத்து நிறைமதியின்   
சீர்பூத் தமுத இளநகை பூத்த திருமுகமும்  
பார்பூத்த பச்சைப் பசுங்கொடி பூத்தசெம் பாகமும்ஓர்  
கார்பூத்த கண்டமும் கண்பூத்த காலும்என் கண்விருந்தே.  
  
**2.** வீழாக ஞான்றசெவ் வேணிப் பிரான்என் வினைஇரண்டும்   
கீழாக நான்அதன் மேலாக நெஞ்சக் கிலேசமெல்லாம்  
பாழாக இன்பம் பயிராக வாய்க்கில்அப் பாற்பிறவி  
ஏழாக அன்றிமற் றெட்டாக இங்கென்னை என்செயுமே.  
  
**3.** ஆயிரங் கார்முகில் நீர்விழி நீர்தர ஐயநின்பால்   
சேயிரங் கார்எனக் கென்றேநின் பொற்பதம் சிந்திக்கின்றேன்  
நீஇரங் காய்எனில் என்செய்கு வேன்இந் நிலத்திற்பெற்ற  
தாய்இரங் காள்என்ப துண்டோதன் பிள்ளை தளர்ச்சிகண்டே.  
  
  
 எண்சீர்க் கழிநெடிலடி ஆசிரிய விருத்தம்  
  
**4.** செம்பவளத் தனிக்குன்றே அருளா னந்தச்   
செழுங்கனியே முக்கணுடைத் தேவே மூவா  
அம்புவிநீர் அனல்வளிவான் ஆதி யாய  
அரசேஎன் ஆருயிர்க்கோர் அரண மாகும்  
சம்புசிவ சயம்புவே சங்க ராவெண்  
சைலம்வளர் தெய்வதவான் தருவே மிக்க  
வம்பவிழ்மென் குழல்ஒருபால் விளங்க ஓங்கும்  
மழவிடைமேல் வருங்காட்சி வழங்கு வாயே.  
  
  
 அறுசீர்க் கழிநெடிலடி ஆசிரிய விருத்தம்  
  
**5.** நீடுகின்ற மாமறையும் நெடுமாலும் திசைமுகனும் நிமல வாழ்க்கை   
நாடுகின்ற முனிவரரும் உருத்திரரும் தேடஅருள் நாட்டங் கொண்டு  
பாடுகின்ற மெய்யடியர் உளம்விரும்பி ஆநந்தப் படிவ மாகி  
ஆடுகின்ற மாமணியை ஆரமுதை நினைந்துநினைந் தன்பு செய்வாம்.  
  
  
 வேறு  
  
**6.** மறைமுடி விளக்கே போற்றி மாணிக்க மலையே போற்றி   
கறைமணி கண்ட போற்றி கண்ணுதற் கரும்பே போற்றி  
பிறைமுடிச் சடைகொண் டோங்கும் பேரருட் குன்றே போற்றி  
சிறைதவிர்த் தெனையாட் கொண்ட சிவசிவ போற்றி போற்றி.  
  
  
 எழுசீர்க் கழிநெடிலடி ஆசிரிய விருத்தம்  
  
**7.** செய்வகை அறியேன் மன்றுண்மா மணிநின்   
திருவுளக் குறிப்பையுந் தெரியேன்  
உய்வகை அறியேன் உணர்விலேன் அந்தோ  
உறுகண்மேல் உறுங்கொல்என் றுலைந்தேன்  
மெய்வகை அடையேன் வேறெவர்க் குரைப்பேன்  
வினையனேன் என்செய விரைகேன்  
பொய்வகை உடையேன் எங்ஙனம் புகுகேன்  
புலையனேன் புகல்அறி யேனே.  
  
  
 அறுசீர்க் கழிநெடிலடி ஆசிரிய விருத்தம்  
  
**8.** நிதியைநினைந் துனைமறந்த மதியைநினைந் தழுகேனோ நிமலா னந்தக்   
கதியைஇகழ்ந் திருள்விழைந்த விதியைநினைந் தழுகேனோ கண்போல் வாய்ந்த  
பதியைஉனைப் பாடாத பாட்டைநினைந் தழுகேனோ படிற்று நெஞ்சச்  
சதியைநினைந் தழுகேனோ யாதுகுறித் தழுகேன்இத் தமிய னேனே.  
  
  
 வேறு  
  
**9.** தாய்தடை என்றேன் பின்னர்த் தாரமே தடைஎன் றேன்நான்   
சேய்தடை என்றேன் இந்தச் சிறுதடை எல்லாந் தீர்ந்தும்  
தோய்தடைச் சிறியேன் இன்னுந் துறந்திலேன் எனைத் தடுக்க  
ஏய்தடை யாதோ எந்தாய் என்செய்கேன் என்செய் கேனே.  
  
  
 எண்சீர்க் கழிநெடிலடி ஆசிரிய விருத்தம்  
  
**10.** எண்கடந்த உயிர்கள்தொறும் ஒளியாய் மேவி   
இருந்தருளும் பெருவாழ்வே இறையே நின்றன்  
விண்கடந்த பெரும்பதத்தை விரும்பேன் தூய்மை  
விரும்புகிலேன் நின்அருளை விழைந்தி லேன்நான்  
பெண்கடந்த மயல்எனும்ஓர் முருட்டுப் பேயாற்  
பிடிஉண்டேன் அடிஉண்ட பிஞ்சு போன்றேன்  
கண்கடந்த குருட்டூமர் கதைபோல் நின்சீர்  
கண்டுரைப்பல் என்கேனோ கடைய னேனே.  
  
  
 வேறு  
  
**11.** மின்னைப் போல்இடை மெல்இய லார்என்றே   
விடத்தைப் போல்வரும் வெம்மனப் பேய்களைப்  
பொன்னைப் போல்மிகப் போற்றி இடைநடுப்  
புழையி லேவிரல் போதப்பு குத்திஈத்  
தன்னைப் போல்முடை நாற்றச்ச லத்தையே  
சந்த னச்சலந் தான்எனக் கொள்கின்றேன்  
என்னைப் போல்வது நாய்க்குலம் தன்னிலும்  
இல்லை அல்ல தெவற்றினும் இல்லையே.  
  
  
 அறுசீர்க் கழிநெடிலடி ஆசிரிய விருத்தம்  
  
**12.** கள்உருகும் மலர்மணம்போல் கலந்தெங்கும் நிறைந்தோய்நின் கருணைக் கந்தோ   
முள்உருகும் வலியபராய் முருடுருகும் உருகாத முறைசேர் கல்லும்  
வள்உருகும் மலைஉருகும் மண்உருகும் மரம்உருகும் மதியி லேன்றன்  
உள்உருகும் வகையிலைஎன் செய்கேன்நான் ஏன்பிறந்தேன் ஒதிய னேனே.  
  
**13.** மன்உயிர்க்குத் தாய்தந்தை குருதெய்வம் உறவுமுதல் மற்றும் நீயே   
பின்உயிர்க்கோர் துணைவேறு பிறிதிலைஎன் றியான்அறிந்த பின்பொய்யான  
மின்உடற்குத் தாய்தந்தை யாதியரை மதித்தேனோ விரும்பி னேனோ  
என்உயிர்க்குத் துணைவாநின் ஆணைஒன்றும் அறியேன்நான் இரங்கி டாயே.  
  
**14.** மாற்றரிய பசும்பொன்னே மணியேஎன் கண்ணேகண் மணியே யார்க்குந்   
தோற்றரிய சுயஞ்சுடரே ஆனந்தச் செழுந்தேனே சோதி யேநீ  
போற்றரிய சிறியேனைப் புறம்விடினும் வேற்றவர்பாற் போகேன் வேதம்  
தேற்றரிய திருவடிக்கண் பழிவிளைப்பேன் நின்ஆணைச் சிறிய னேனே.  
  
**15.** உள்உணர்வோர் உளத்துநிறைந் தூற்றெழுந்த தெள்ளமுதே உடையாய் வஞ்ச   
நள்உணர்வேன் சிறிதேனும் நலமறியேன் வெறித்துழலும் நாயிற் பொல்லேன்  
வெள்உணர்வேன் எனினும்என்னை விடுதியோ விடுதியேல் வேறென் செய்கேன்  
தள்உணர்வோன் எனினும்மகன் தனைஈன்றோர் புறம்பாகத் தள்ளார் அன்றே.  
  
**16.** கலைபயின்று நெறிஒழுகும் கருத்துடையேன் அலன்நின்னைக் கனவி லேனும்   
மலைபயின்ற பெருங்குணத்தெம் வள்ளலே எனத்துதியேன் வஞ்ச மில்லா  
நிலைபயின்ற நல்லோர்தம் நேசமிலேன் கைதவமே நினைப்பேன் அந்தோ  
உலைபயின்ற அரக்கெனநெஞ் சுருகேன்நான் ஏன்பிறந்தேன் ஒதிய னேனே.  
  
**17.** இரும்புன்னை மலர்ச்சடையாய் இவ்வுலகில் சிலர்தங்கட் கென்று வாய்த்த   
அரும்பின்னை மார்பகத்தோன் அயனாதி சிறுதெய்வ மரபென் றோதும்  
கரும்பொன்னைச் செம்பொன்னில் கைவிடா திருக்கின்றார் கடைய னேற்கே  
தரும்பொன்னை மாற்றழிக்கும் அரும்பொன்நீ கிடைத்தும்உனைத் தழுவி லேனே.  
  
**18.** கஞ்சமலர்த் தவிசிருந்த நான்முகனும் நெடுமாலும் கருதிப் போற்ற   
அஞ்சநடை அம்மைகண்டு களிக்கப்பொன் அம்பலத்தில் ஆடு கின்ற  
எஞ்சல்இலாப் பரம்பொருளே என்குருவே ஏழையினே னிடத்து நீயும்  
வஞ்சம்நினைத் தனையாயில் என்செய்வேன் என்செய்வேன் மதியி லேனே.  
  
  
 கட்டளைக் கலித்துறை  
  
**19.** வேம்புக்கும் தண்ணிய நீர்விடு கின்றனர் வெவ்விடஞ்சேர்   
பாம்புக்கும் பாலுண வீகின் றனர்இப் படிமிசையான்  
வீம்புக்கும் தீம்புக்கும் ஆனேன் எனினும் விடேல்எனைநீ  
தேம்புக்கும் வார்சடைத் தேவே கருணைச் சிவக்கொழுந்தே.  
  
**20.** அடமுடி யாதுபல் ஆற்றாலும் ஏழைக் கடுத்ததுன்பம்   
படமுடி யாதென்னை செய்கேன்என் தன்முகம் பார்த்திரங்காய்  
திடமுடி யால்அயன் மால்வணங் குந்துணைச் சேவடியாய்  
தடமுடி யாய்செஞ் சடைமுடி யாய்நந் தயாநிதியே.  
  
  
 அறுசீர்க் கழிநெடிலடி ஆசிரிய விருத்தம்  
  
**21.** பொல்லா வாழ்க்கைத் துயரம்எனும் புணரிப் பெருக்கில் வீழ்ந்தழுந்திப்   
பல்லார் நகைக்கப் பாவிபடும் பாட்டை முழுதும் பார்த்திருந்தும்  
கல்லால் அமர்ந்தீர் என்னிரண்டு கண்கள் அனையீர் கறைமிடற்றீர்  
எல்லாம் உடையீர் மால்விடையீர் என்னே இரங்கி அருளீரே.  
  
**22.** பொன்னை உடையார் மிகுங்கல்விப் பொருளை உடையார் இவர்முன்னே   
இன்னல் எனும்ஓர் கடல்வீழ்ந்திவ் வேழை படும்பா டறிந்திருந்தும்  
மின்னை நிகரும் சடைமுடியீர் விடங்கொள் மிடற்றீர் வினைதவிர்ப்பீர்  
என்னை உடையீர் வெள்விடையீர் என்னே இரங்கி அருளீரே.  
  
  
 கலித்துறை  
  
**23.** ஆயும் வஞ்சக நெஞ்சன்இவ் அடியனேன் ஐயா   
நீயும் வஞ்சக நெஞ்சன்என் றால்இந்த நிலத்தே  
ஏயும் இங்கிதற் கென்செய்வேன் என்செய்வேன் எவைக்கும்  
தாயும் தந்தையும் ஆகிஉள் நிற்கின்றோய் சாற்றாய்.  
  
**24.** நானும் பொய்யன்நின் அடியனேன் தண்ணருள் நிதிநீ   
தானும் பொய்யன்என் றால்இதற் கென்செய்வேன் தலைவா  
தேனும் பாலுந்தீங் கட்டியும் ஆகிநிற் றெளிந்தோர்  
ஊனும் உள்ளமும் உயிரும்அண் ணிக்கின்ற உரவோய்.  
  
  
 நாலடித் தரவு கொச்சகக் கலிப்பா  
  
**25.** நேசனும்நீ சுற்றமும்நீ நேர்நின் றளித்துவரும்   
ஈசனும்நீ ஈன்றாளும் எந்தையும்நீ என்றேநின்  
தேசுறுசீர் ஐந்தெழுத்தும் செப்புகின்ற நாயேனை  
ஆசகலும் வண்ணம் அருள்புரிந்தால் ஆகாதோ.  
  
  
 கட்டளைக் கலித்துறை  
  
**26.** ஆற்றால் விளங்கும் சடையோய்இவ் வேழை அடியனும்பல்   
ஆற்றால் வருந்தும் வருத்தம்எல் லாம்முற் றறிந்தும்இன்னம்  
ஆற்றா திருத்தல்நின் பேரருள் ஆற்றுக் கழகுகொலோ  
ஆற்றாமை மேற்கொண் டழுதால் எவர்எனை ஆற்றுவரே.  
  
  
 அறுசீர்க் கழிநெடிலடி ஆசிரிய விருத்தம்  
  
**27.** அருளார் அமுதே அரசேநின் அடியேன் கொடியேன் முறையேயோ   
இருள்சேர் மனனோ டிடர்உழந்தேன் எந்தாய் இதுதான் முறையேயோ  
மருள்சேர் மடவார் மயலாலே மாழ்கின் றேன்நான் முறையேயோ  
தெருளோர் சிறிதும் அறியாதே திகையா நின்றேன் முறையேயோ.  
  
**28.** ஒழியாக் கவலை உறுகின்றேன் உடையாய் முறையோ முறையேயோ   
அழியாக் கருணைக் கடலேஎன் அரசே முறையோ முறையேயோ  
பொழியாப் புயலே அனையார்பால் புகுவித் தனையே முறையேயோ  
இழியாத் திரிதந் துழல்கின்றேன் இறைவா முறையோ முறையேயோ.  
  
  
 எழுசீர்க் கழிநெடிலடி ஆசிரிய விருத்தம்  
  
**29.** மதிஒளிர் கங்கைச் சடைப்பெருங் கருணை வள்ளலே தெள்ளிய அமுதே   
நிதிஒளிர் வாழ்க்கை இந்திரன் முதலோர்நிலைத்தவான் செல்வமும் மண்ணில்  
பதிஒளிர் வாழ்க்கை மணிமுடி அரசர் படைத்திடும் செல்வமும் வேண்டேன்  
கதிஒளிர் நினது திருவருட் செல்வக் களிப்பையே கருதுகின் றனனே.  
  
  
 கட்டளைக் கலித்துறை  
  
**30.** வெள்ளங்கொண் டோங்கும் விரிசடை யாய்மிகு மேட்டினின்றும்   
பள்ளங்கொண் டோங்கும் புனல்போல்நின் தண்ணருட் பண்புநல்லோர்  
உள்ளங்கொண் டோங்கும் அவமே பருத்த ஒதிஅனையேன்  
கள்ளங்கொண் டோங்கும் மனத்துறு மோஉறிற் காண்குவனே.  
  
**31.** ஐயாமுக் கண்கொண்ட ஆரமு தேஅரு ளார்பவள   
மெய்யாமெய்ஞ் ஞான விளக்கே கருணை விளங்கவைத்த  
மையார் மிடற்று மணியேஅன் றென்னை மகிழ்ந்ததந்தோ  
பொய்யாஎன் செய்வல் அருளா யெனில்எங்குப் போதுவனே.  
  
**32.** நாரா யணன்திசை நான்முகன் ஆதியர் நண்ணிநின்று   
பாரா யணஞ்செயப் பட்டநின் சேவடிப் பங்கயமேல்  
சீரா யணம்பெறப் பாடுந் திறம்ஓர் சிறிதும்இலேன்  
ஆரா யணங்குற நின்றேன்பொன் மன்றத் தமர்ந்தவனே.  
  
**33.** பேய்கொண்ட நெஞ்சகப் பாழால் வரும்என் பெருந்துயரை   
வாய்கொண் டனந்தர் அனந்தர்க்கும் சொல்ல வராதெனில்இந்  
நாய்கொண் டுரைக்க வருமோஎன் செய்குவன் நச்சுமரக்  
காய்கொண்டு வாழைக் கனியைக்கை விட்ட கடையவனே.  
  
  
 அறுசீர்க் கழிநெடிலடி ஆசிரிய விருத்தம்  
  
**34.** வன்மானங் கரத்தேந்தும் மாமணியே மணிகண்ட மணியே அன்பர்   
நன்மானங் காத்தருளும் அருட்கடலே ஆனந்த நடஞ்செய் வாழ்வே  
பொன்மானம் பினைப்பொருந்தும் அம்பினைவைத் தாண்டருளும் பொருளேநீ இங்  
கென்மானங் காத்தருள வேண்டுதியோ வேண்டாயேல் என்செய்வேனே.  
கலிநிலைத் துறை  
  
**35.** வைவ மென்றெழு கின்றவர் தமக்கும்நல் வாழ்வு   
செய்வம் என்றெழு கின்றமெய்த் திருவருட் செயலும்  
சைவ மென்பதும் சைவத்திற் சாற்றிடுந் தலைமைத்  
தெய்வ மென்பதும் என்னள வில்லைஎன் செய்வேன்.  
  
  
 எண்சீர்க் கழிநெடிலடி ஆசிரிய விருத்தம்  
  
**36.** ஐய ரேஉம தடியன்நான் ஆகில் அடிகள் நீர்என தாண்டவர் ஆகில்   
பொய்ய னேன்உளத் தவலமும் பயமும்புன்கணும்தவிர்த் தருளுதல்வேண்டும்  
தைய லோர்புறம் நின்றுளங் களிப்பச் சச்சி தானந்தத் தனிநடம் புரியும்  
மெய்ய ரேமிகு துய்யரே தரும விடைய ரேஎன்றன் விழிஅமர்ந் தவரே.  
வேறு  
  
**37.** எழுவினும் வலிய மனத்தினேன் மலஞ்சார் ஈயினும் நாயினும் இழிந்தேன்   
புழுவினுஞ் சிறியேன் பொய்விழைந் துழல்வேன் புன்மையேன்புலைத்தொழிற்கடையேன்  
வழுவினும் பெரியேன் மடத்தினும் பெரியேன் மாண்பிலா வஞ்சக நெஞ்சக்  
குழுவினும் பெரியேன் அம்பலக் கூத்தன் குறிப்பினுக் கென்கட வேனே.  
கலி விருத்தம்  
  
**38.** பொன்அ ளிக்கும்நற் புத்தியுந் தந்துநின்   
தன்ன ருட்டுணைத் தாண்மலர்த் தியானமே  
மன்ன வைத்திட வேண்டும்எம் வள்ளலே  
என்னை நான்பல கால்இங்கி யம்பலே.  
  
**39.** தாயும் தந்தையும் சற்குரு நாதனும்   
ஆயும் தெய்வமும் நீஎன் றறிந்தனன்  
பாயும் மால்விடை ஏறும் பரமனே  
நீயும் கைவிட என்னை நினைத்தியோ.  
வேறு  
  
**40.** ஒழியா மயல்கொண் டுழல்வேன் அவமே   
அழியா வகையே அருள்வாய் அருள்வாய்  
பொழியா மறையின் முதலே நுதல்ஏய்  
விழியாய் விழியாய் வினைதூள் படவே.  
வெண்துறை  
  
**41.** உலகெ லாம்நிறைந் தோங்கு பேரருள் உருவ மாகிஎவ் உயிரும் உய்ந்திட   
இலகு வானொளி யாம்மணி மன்றிடை என்றும்நின்றே  
அலகில் ஆனந்த நாடகஞ் செய்யும் அம்பொற் சேவடிக் கபயம் என்னையும்  
திலக நீவிழை வாய்நட ராசசி காமணியே.  
  
  
 அறுசீர்க் கழிநெடிலடி ஆசிரிய விருத்தம்  
  
**42.** என்னிருகண் காள்உமது பெருந்தவம்எப் புவனத்தில் யார்தான் செய்வர்   
முன்னிருவர் காணாமல் அலைந்தனரால் இனுங்காண முயலா நின்றார்  
நன்னிருபர் தொழுதேத்தும் அம்பலத்தே ஓரிடத்தோர் நாள்ஆ தித்தர்  
பன்னிருவர் ஒளிமாற்றும் பரஒளியைப் பார்த்துயர்ந்தீர் பண்பி னீரே.  
  
**43.** சேணாடர் முனிவர்உயர் திசைமுகன்மால் உருத்திரன்அத் திரளோர் சற்றும்   
காணாத காட்சியைநான் கண்டேன்சிற் றம்பலத்தின் கண்ணே பன்னாள்  
ஆணாகப் பிறந்தடியேன் அருந்தவம்என் புரிந்தேனோ அறிகி லேன்முன்  
பேணாத பிறப்பெல்லாம் பிறப்பலஇப் பிறப்பேஎன் பிறப்பாம் அந்தோ.  
  
  
 எழுசீர்க் கழிநெடிலடி ஆசிரிய விருத்தம்  
  
**44.** இருளற ஓங்கும் பொதுவிலே நடஞ்செய் எங்குரு நாதன்எம் பெருமான்   
அருளெனும் வடிவங் காட்டிஒண் முகத்தே அழகுறும் புன்னகை காட்டித்  
தெருளுற அருமைத் திருக்கையால் தடவித் திருமணி வாய்மலர்ந் தருகில்  
பொருளுற இருந்தோர் வாக்களித்தென்னுள்புகுந்தனன் புதுமைஈதந்தோ.  
  
  
 அறுசீர்க் கழிநெடிலடி ஆசிரிய விருத்தம்  
  
**45.** பொன்என்கோ மணிஎன்கோ புனிதஒளித் திரள்என்கோ பொற்பின் ஓங்கும்   
மின்என்கோ விளக்கென்கோ விரிசுடர்க்கோர் சுடர்என்கோ வினையனேன்யான்  
என்என்கோ என்என்கோ எம்பெருமான் திருமேனி இருந்த வண்ணம்  
முன்என்கோ தறுதவத்தால் கண்டுகளித் திடப்பெற்றேன் முக்கண்மூர்த்தி.  
  
**46.** வஞ்சகர்க்கெல் லாம்முதலாய் அறக்கடையாய் மறத்தொழிலே வலிக்கும்பாவி   
நெஞ்சகத்துன் மார்க்கனைமா பாதகனைக் கொடியேனை நீச னேனை  
அஞ்சல்எனக் கருணைபுரிந் தாண்டுகொண்ட அருட்கடலை அமுதைத்தெய்வக்  
கஞ்சமல ரவன்நெடுமாற் கரும்பொருளைப் பொதுவினில்யான் கண்டுய்ந் தேனே.  
  
  
 கட்டளைக் கலித்துறை  
  
**47.** நாதாபொன் அம்பலத் தேஅறி வானந்த நாடகஞ்செய்   
பாதா துரும்பினும் பற்றாத என்னைப் பணிகொண்டெல்லாம்  
ஓதா துணர உணர்த்திஉள் ளேநின் றுளவுசொன்ன  
நீதா நினைமறந் தென்நினைக் கேன்இந்த நீணிலத்தே.  
  
  
 அறுசீர்க் கழிநெடிலடி ஆசிரிய விருத்தம்  
  
**48.** கந்த நாண்மலர்க் கழலிணை உளத்துறக் கருதுகின் றவர்க்கெல்லாம்   
பந்த நாண்வலை அவிழ்த்தருள் சிதம்பரை பரம்பரை யுடன்ஆடும்  
அந்த நாள்மகிழ் வடைபவர் உளர்சிலர் அவர்எவர் எனில்இங்கே  
இந்த நாள்முறை திறம்பல ராய்உயிர்க் கிதம்செயும் அவர்அன்றே.  
  
  
 எண்சீர்க் கழிநெடிலடி ஆசிரிய விருத்தம்  
  
**49.** வெட்டை மாட்டி விடாப்பெருந் துன்பநோய்   
விளைவ தெண்ணிலர் வேண்டிச்சென் றேதொழுக்  
கட்டை மாட்டிக் கொள்வார்என வேண்டிப்பெண்  
கட்டை மாட்டிக் கொள்வார்தங் கழுத்திலே  
துட்டை மாட்டின் கழுத்தடிக் கட்டையோ  
துணிக்கும் கட்டைய தாம்இந்தக் கட்டைதான்  
எட்டை மாட்டி உயிர்விடக் கட்டைமேல்  
ஏறும் போதும் இழுக்கின்ற கட்டையே.  
  
**50.** புண்ணைக் கட்டிக்கொண் டேஅதன் மேல்ஒரு   
புடவை கட்டிப் புதுமைகள் காட்டிடும்  
பெண்ணைக் கட்டிக்கொள் வார்இவர் கொள்ளிவாய்ப்  
பேயைக் கட்டிக்கொண் டாலும் பிழைப்பர்காண்  
மண்ணைக் கட்டிக்கொண் டேஅழு கின்றஇம்  
மடையப் பிள்ளைகள் வாழ்வினை நோக்குங்கால்  
கண்ணைக் கட்டிக்கொண் டூர்வழி போம்கிழக்  
கழுதை வாழ்வில் கடைஎனல் ஆகுமே.  
கட்டளைக் கலிப்பா  
  
**51.** உடுக்க வோஒரு கந்தைக்கு மேலிலை   
உண்ண வோஉண வுக்கும் வழியிலை  
படுக்க வோபழம் பாய்க்கும் கதியிலை  
பாரில் நல்லவர் பால்சென்று பிச்சைதான்  
எடுக்க வோதிடம் இல்லைஎன் பால்உனக்  
கிரக்கம் என்பதும் இல்லை உயிரைத்தான்  
விடுக்க வோமனம் இல்லைஎன் செய்குவேன்  
வெண்பி றைச்சடை வித்தக வள்ளலே.  
  
**52.** தொடுக்க வோநல்ல சொன்மலர் இல்லைநான்   
துதிக்கவோ பத்தி சுத்தமும் இல்லைஉள்  
ஒடுக்க வோமனம் என்வசம் இல்லைஊ  
டுற்ற ஆணவ மாதிம லங்களைத்  
தடுக்க வோதிடம் இல்லைஎன் மட்டிலே  
தயவு தான்நினக் கில்லை உயிரையும்  
விடுக்க வோமனம் இல்லைஎன் செய்குவேன்  
விளங்கு மன்றில் விளங்கிய வள்ளலே.  
  
  
 அறுசீர்க் கழிநெடிலடி ஆசிரிய விருத்தம்  
  
**53.** இறகெடுத்த அமணர்குலம் வேரறுத்த சொக்கேஈ தென்ன ஞாயம்   
அறுகடுத்த சடைமுடிமேல் மண்ணெடுக்க மாட்டாமல் அடிபட் டையோ  
பிறகெடுத்தீர் வளையல்விற்றீர் சொற்கேளாப்பிள்ளைகளைப் பெற்றதோஷம்  
விறகெடுத்தீர் என்செய்வீர் விதிவசந்தான் யாவரையும் விடாது தானே.  
கலி விருத்தம்  
  
**54.** சச்சிதா நந்தசிற் சபையில் நாடகம்   
பச்சிதாந் திருவுருப் பாவை நோக்கிட  
மெச்சிதா காரமா விளைப்பர் மெல்லடி  
உச்சிதாழ் குவர்நமக் குடையர் நெஞ்சமே.  
  
  
 கட்டளைக் கலித்துறை  
  
**55.** தத்தா தனத்தத்தைத் தாவென் றரங்கன் றனிநடிப்பா   
தத்தா தனத்தத்தைத் தாவென் றரங்கன் றனிநடிப்பா  
தத்தா தனத்தத்தைத் தாவென் றரங்கன் றனிநடிப்பா  
தத்தா தனத்தத்தைத் தாவென் றரங்கன் றனஞ்சொல்லுமே.  
  
  
 நேரிசை வெண்பா  
  
**56.** இம்மை யறையனைய வேசூர மாதருமா   
இம்மையுமை யிம்மையையோ என்செய்த - தம்மைமதன்  
மாமாமா மாமாமா மாமாமா மாமாமா  
மாமாமா மாமாமா மா.  
  
**57.** ஆவியீ ரைந்தை அபரத்தே வைத்தோதில்   
ஆவியீ ரைந்தை அகற்றலாம் - ஆவியீர்  
ஐந்துறலா மாவியீ ரைந்தறலா மாவியீ  
ரைந்திடலா மோரிரண்டோ டாய்ந்து.1  
  
  
 திருச்சிற்றம்பலம்  
  
  
  
  * * * *  
  
  * 176\. இதன் பொருள் : ஆவி - ஆன்மவக்கரமென்னும், ஈரைந்து - பத்தாகிய யகரத்தை, ஐ - சிவத்திற்கு, அபரத்தே - பின்னாக, வைத்து - பொருத்தி, ஓதில் - செபிக்கில், ஆவியீ ரைந்தை - ஆ என்னும் ஆபத்துகளையும் வி என்னும் விபத்துகளையும், அகற்றலாம் - நீக்கிக் கொள்ளலாம். ஆவி - ஆன்மவியற்கையை, ஈர் - கெடுக்கும், ஐந்து - பஞ்சமலங்களையும், அறலாம் - களைந்து விடலாம், ஆவி - ஆன்மாவுக் குறுதியாய், ஈரைந்து - பத்தியை, உறலாம் - பொருந்தலாம், ஆய்ந்து - சேர்க்கும் வகை தெரிந்து, ஆவி - பிராணனது கலைகள், ஈரைந்து - பத்துடன், ஓர் - ஒரு, இரண்டோடு - இரண்டையுங் கழியாமல், இடலாம் - சேர்த்துக் கட்டிக் கொள்ளலாம்.  
  * \- ஆறாம் திருமுறை முதற் பதிப்பு  
  * இப்பதிகத்துள் கலித்துறைகளும் விரவி நிற்கவும், விருத்தமெனக் குறியிட்டாளப் பட்டமைக் கீண்டு விதியெழுதப் புகின் மிகப் பெருகுமாதலின் விடுக்கப்பட்டது. சைவம் பன்னிரண்டு திருமுறைகளுள் ஆளுடைய வரசாகிய அப்பர் சுவாமிகள் திருவாய் மலர்ந்தருளிய திருமுறையில் "குலம்பலம்பாவரும்" என்றற் றொடக்கத் திலக்கியங்களாற் கண்டுகொள்க. - தொ. வே.  
  * next page  
  
இரண்டாம் திருமுறை / Second Thirumurai  
  
##  095\. அறநிலை விளக்கம்  
aṟanilai viḷakkam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** மருவாணைப் பெண்ணாக்கி ஒருகணத்தில் கண்விழித்து வயங்கும் அப்பெண்   
உருவாணை உருவாக்கி இறந்தவரை எழுப்புகின்ற உறுவ னேனும்  
கருவாணை யுறஇரங்கா துயிருடம்பைக் கடிந்துண்ணுங் கருத்த னேல்எங்  
குருவாணை எமதுசிவக் கொழுந்தாணை ஞானிஎனக் கூறொ ணாதே.  
  
  
  
  * * * *  
  
  * 184\. இறுக்கம் இரத்தின முதலியார்க்கு வரைந்த திருமுகமொன்றின் தொடக்கத்தில்பெருமான் இப்பாடலை எழுதியருளியுள்ளார்.  
  
இரண்டாம் திருமுறை / Second Thirumurai  
  
##  096\. அருள்நிலை விளக்கம்  
aruḷnilai viḷakkam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** மெய்விளக்கே விளக்கல்லால் வேறுவிளக் கில்லைஎன்றார் மேலோர் நானும்   
பொய்விளக்கே விளக்கெனஉட் பொங்கிவழி கின்றேன்ஓர் புதுமை அன்றே  
செய்விளக்கும் புகழுடைய சென்னநகர் நண்பர்களே செப்பக் கேளீர்  
நெய்விளக்கே போன்றொருதண்ணீர்விளக்கும் எரிந்ததுசந் நிதியின் முன்னே.  
  
  
  
  * * * *  
  
  * 185\. கருங்குழியில் பெருமான் திருவறையில் தண்­ரால் விளக்கெரிந்த அற்புதத்தைக்குறிக்கும் இப்பாடல் பெருமான் சென்னை நண்பர்களுக்கு எழுதிய திருமுகமொன்றன்பாற்பட்டது போலும். பெருமான் கையெழுத்திலுள்ள ஏட்டுச் சுவடியொன்றிலும்காணப்படுவதாக ஆ. பா. குறிக்கிறார். தொ. வே. இதனையும் ' மருவாணைப்பெண்ணாக்கி' என்னும் பாடலையும் இரண்டாந் திருமுறையில் சேர்த்துப்பதிப்பித்துள்ளார்.  
  
இரண்டாம் திருமுறை / Second Thirumurai  
  
##  097\. திருமருந்தருள் நிலை  
tirumaruntaruḷ nilai  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** பனகஅணைத் திருநெடுமால் அயன்போற்றப் புலவரெலாம் பரவ ஓங்கும்   
கனகமணி அம்பலத்தே பெரியமருந் தொன்றிருக்கக் கண்டேன் கண்டேன்  
அனகநடத் ததுசச்சி தானந்த வடிவதுபே ரருள்வாய்ந் துள்ள  
தெனகமமர்ந் திருப்பதெல்லாம் வல்லதுபேர் நடராசன் என்ப தம்மா.  
  
**2.** திருநெடுமால் அயன்தேடத் துரியநடு ஒளித்ததெனத் தெளிந்தோர்சொல்லும்   
ஒருகருணை மருந்துதிரு அம்பலத்தே இருந்திடக்கண் டுவந்தேன் அந்தோ  
அருவுருவங் கடந்ததுபே ரானந்த வடிவதுநல் லருள்வாய்ந் துள்ள  
திருமையும்நன் களிப்பதெல்லாம் வல்லதுபேர் நடராசன் என்ப தம்மா.  
  
  
  
இரண்டாம் திருமுறை / Second Thirumurai  
  
##  098\. திருவருள் விலாசம்  
tiruvaruḷ vilāsam  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** ஆண்டவன்நீ யாகில்உனக் கடியனும்நா னாகில்   
அருளுடையாய் இன்றிரவில் அருள் இறையாய் வந்து  
நீண்டவனே முதலியரும் தீண்டரிதாம் பொருளின்  
நிலைகாட்டி அடிமுடியின் நெறிமுழுதும் காட்டி  
வீண்டவனே காலையில்நீ விழித்தவுடன் எழுந்து  
விதிமுடித்துப் புரிதிஇது விளங்கும்எனப் புகல்வாய்  
தாண்டவனே அருட்பொதுவில் தனிமுதலே கருணைத்  
தடங்கடலே நெடுந்தகையே சங்கரனே சிவனே.  
  
**2.** திருநெறிமெய்த் தமிழ்மறையாம் திருக்கடைக்காப் பதனால்   
திருவுளங்காட் டியநாளில் தெரிந்திலன் இச் சிறியேன்  
பெருநெறிஎன் உளத்திருந்து காட்டியநாள் அறிந்தேன்  
பிழைபடாத் தெய்வமறை இதுவெனப்பின் புணர்ந்தேன்  
ஒருநெறியில் எனதுகரத் துவந்தளித்த நாளில்  
உணராத உளவைஎலாம் ஒருங்குணர்ந்து தெளிந்தேன்  
தெருணெறிதந் தருளும்மறைச் சிலம்பணிந்த பதத்தாள்  
சிவகாம வல்லிமகிழ் திருநடத்தெள் ளமுதே.  
  
  
  
இரண்டாம் திருமுறை / Second Thirumurai  
  
##  099\. சிவ சிதம்பர சங்கீர்த்தனம்  
siva sitampara saṅkīrttaṉam  
  
  
  
  
 எண்சீர்க் கழிநெடிலடிச் சந்த விருத்தம்  
  
  
 திருச்சிற்றம்பலம்  
  
**1.** உலக முஞ்சரா சரமும் நின்றுநின்   
றுலவு கின்றபே ருலகம் என்பதும்  
கலகம் இன்றிஎங் கணுநி றைந்தசிற்  
கனம்வி ளங்குசிற் ககனம் என்பதும்  
இலக ஒன்றிரண் டெனல்அ கன்றதோர்  
இணையில் இன்பமாம் இதயம் என்பதும்  
திலகம் என்றநங் குருசி தம்பரம்  
சிவசி தம்பரம் சிவசி தம்பரம்.  
  
**2.** வரமு றுஞ்சுதந் தரசு கந்தரும்   
மனம டங்குசிற் கனந டந்தரும்  
உரமு றும்பதம் பெறவ ழங்குபே  
ரொளிந டந்தரும் வெளிவி டந்தரும்  
பரமு றுங்குணங் குறிக டந்தசிற்  
பரம மாகியே பரவு மாமறைச்  
சிரமு றும்பரம் பரசி தம்பரம்  
சிவசி தம்பரம் சிவசி தம்பரம்.  
  
**3.** நித்தி யம்பரா பரநி ராதரம்   
நிர்க்கு ணஞ்சதா நிலய நிட்களம்  
சத்தி யம்கனா கனமி குந்ததோர்  
தற்ப ரம்சிவம் சமர சத்துவம்  
வித்தி யஞ்சுகோ தயநி கேதனம்  
விமலம் என்றுநால் வேத முந்தொழும்  
சித்தி யங்குசிற் கனசி தம்பரம்  
சிவசி தம்பரம் சிவசி தம்பரம்.  
  
**4.** அருள்அ ளித்துமெய் யன்பர் தம்மைஉள்   
ளங்கை நெல்லிபோல் ஆக்கு கின்றதும்  
பொருள்அ ளித்துநான் மறையின் அந்தமே  
புகலு கின்றதோர் புகழ்அ ளிப்பதும்  
வெருள்அ ளித்திடா விமல ஞானவான்  
வெளியி லேவெளி விரவி நிற்பதாம்  
தெருள்அ ளிப்பதும் இருள்கெ டுப்பதும்  
சிவசி தம்பரம் சிவசி தம்பரம்.  
  
**5.** பெத்த முஞ்சதா முத்தி யும்பெரும்   
பேத மாயதோர் போத வாதமும்  
சுத்த முந்தெறா வித்த முந்தரும்  
சொரூப இன்பமே துய்க்கும் வாழ்க்கையும்  
நித்த முந்தெரிந் துற்ற யோகர்தம்  
நிமல மாகிமெய்ந் நிறைவு கொண்டசிற்  
சித்த முஞ்செலாப் பரம ராசியம்  
சிவசி தம்பரம் சிவசி தம்பரம்.  
  
  
  
இரண்டாம் திருமுறை / Second Thirumurai  
  
##  100\. அம்மை திருப்பதிகம்  
ammai tiruppatikam  
  
  
  
  
 பதினான்குசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** உலகின்உயிர் வகைஉவகை யுறஇனிய அருளமுதம்   
உதவும்ஆ னந்த சிவையே  
உவமைசொல அரியஒரு பெரியசிவ நெறிதனை  
உணர்த்துபே ரின்ப நிதியே  
இலகுபர அபரநிலை இசையும்அவ ரவர்பருவம்  
இயலுற உளங்கொள் பரையே  
இருமைநெறி ஒருமையுற அருமைபெறு பெருமைதனை  
ஈந்தெனை அளித்த அறிவே  
கலகமுறு சகசமல இருளகல வெளியான  
காட்சியே கருணை நிறைவே  
கடகரட விமலகய முகஅமுதும் அறுமுகக்  
கநஅமுதும் உதவு கடலே  
அலகில்வளம் நிறையும்ஒரு தில்லையம் பதிமேவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**2.** கற்பவைஎ லாங்கற்றுள் உணர்பவைஎ லாமனக்   
கரிசற உணர்ந்து கேட்டுக்  
காண்பவைஎ லாங்கண்டு செய்பவைஎ லாஞ்செய்து  
கருநெறி அகன்ற பெரியோர்  
பொற்பவைஎ லாஞ்சென்று புகல்பவைஎ லாங்கொண்டு  
புரிபவை எலாம்பு ரிந்துன்  
புகழவைஎ லாம்புகழ்ந் துறுமவைஎ லாம்உறும்  
போதவை எலாம்அ ருளுவாய்  
நிற்பவைஎ லாம்நிற்ப அசைபவைஎ லாம்அசைய  
நிறைபவை எலாஞ்செய் நிலையே  
நினைபவைஎ லாம்நெகிழ நெறிஅவைஎ லாம்ஓங்கும்  
நித்தியா னந்த வடிவே  
அற்புடைய அடியர்புகழ் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**3.** இக்கணம்இ ருந்தஇம் மெய்யென்ற பொய்க்கூரை   
இனிவரு கணப்போ திலே  
இடியாதி ருக்குமோ இடியுமோ என்செய்கோம்  
என்செய்கோம் இடியும் எனில்யாம்  
தெக்கணம் நடக்கவரும் அக்கணம் பொல்லாத  
தீக்கணம் இருப்ப தென்றே  
சிந்தைநைந் தயராத வண்ணம்நல் அருள்தந்த  
திகழ் பரம சிவசத்தியே  
எக்கணமும் ஏத்தும்ஒரு முக்கணி பரம்பரை  
இமாசல குமாரி விமலை  
இறைவிபை ரவிஅமலை எனமறைகள் ஏத்திட  
இருந்த ருள்தருந் தேவியே  
அக்கணுதல் எம்பிரான் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**4.** பொய்யாத மொழியும்மயல் செய்யாத செயலும்வீண்   
போகாத நாளும் விடயம்  
புரியாத மனமும்உட் பிரியாத சாந்தமும்  
புந்திதள ராத நிலையும்  
எய்யாத வாழ்வும்வே றெண்ணாத நிறைவும்நினை  
என்றும்மற வாத நெறியும்  
இறவாத தகவும்மேற் பிறவாத கதியும்இவ்  
ஏழையேற் கருள்செய் கண்டாய்  
கொய்யாது குவியாது குமையாது மணம்வீசு  
கோமளத் தெய்வ மலரே  
கோவாத முத்தமே குறையாத மதியமே  
கோடாத மணிவி ளக்கே  
ஐயான னம்கொண்ட தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**5.** பவமான எழுகடல் கடந்துமேற் கதியான   
பதிநிலை அணைந்து வாழப்  
பகலான சகலமுடன் இரவான கேவலப்  
பகையுந் தடாத படிஓர்  
தவமான கலனில்அருள் மீகாம னால்அலது  
தமியேன் நடத்த வருமோ  
தானா நடக்குமோ என்செய்கேன் நின்திருச்  
சரணமே சரணம் அருள்வாய்  
உவமான மற்றபர சிவமான சுத்தவெளி  
உறவான முத்தர் உறவே  
உருவான அருவான ஒருவான ஞானமே  
உயிரான ஒளியின் உணர்வே  
அவமான நீக்கிஅருள் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**6.** சூரிட்ட நடையில்என் போரிட்ட மனதைநான்   
சொல்லிட்ட முடன்அ ணைத்துத்  
துன்றிட்ட மோனம்எனும் நன்றிட்ட அமுதுண்டு  
சும்மா இருத்தி என்றால்  
காரிட்டி தற்குமுன் யாரிட்ட சாபமோ  
கண்டிலேன் அம்மம் மஓர்  
கணமேனும் நில்லாது பொல்லாது புவியில்  
கறங்கெ னச்சுழல் கின்றதே  
தாரிட்ட நீஅருள் சீரிட்டி டாய்எனில்  
தாழ்பிறவி தன்னில் அதுதான்  
தன்னைவீழ்த் துவதன்றி என்னையும் வீழ்த்தும்இத்  
தமிய னேன்என் செய்குவேன்  
ஆறிட்ட சடையாளர் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**7.** மாயைஎனும் இரவில்என் மனையகத் தேவிடய   
வாதனைஎ னுங்கள் வர்தாம்  
வந்துமன அடிமையை எழுப்பிஅவ னைத்தமது  
வசமாக உளவு கண்டு  
மேயமதி எனும்ஒரு விளக்கினை அவித்தெனது  
மெய்ந்நிலைச் சாளி கைஎலாம்  
வேறுற உடைத்துள்ள பொருள்எலாம் கொள்ளைகொள  
மிகநடுக் குற்று நினையே  
நேயம்உற ஓவாது கூவுகின் றேன்சற்றும்  
நின்செவிக் கேற இலையோ  
நீதிஇலை யோதரும நெறியும்இலை யோஅருளின்  
நிறைவும்இலை யோஎன் செய்கேன்  
ஆயமறை முடிநின்ற தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**8.** வெவ்வினைக் கீடான காயம்இது மாயம்என   
வேத முதல்ஆ கமம்எலாம்  
மிகுபறைஅ றைந்தும்இது வெயில்மஞ்சள் நிறம்எனும்  
விவேகர் சொற்கேட் டறிந்தும்  
கவ்வைபெறு கடலுலகில் வைரமலை ஒத்தவர்  
கணத்திடை இறத்தல் பலகால்  
கண்ணுறக் கண்டும்இப் புலைஉடலின் மானம்ஓர்  
கடுஅளவும் விடுவ தறியேன்  
எவ்வம்உறு சிறியனேன் ஏழைமதி என்னமதி  
இன்னமதி என்று ணர்கிலேன்  
இந்தமதி கொண்டுநான் எந்தவகை அழியாத  
இன்பநிலை கண்டு மகிழ்வேன்  
அவ்வியம்அ கற்றிஅருள் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**9.** ஒளிமருவும் உனதுதிரு வருள்அணுத் துணையேனும்   
உற்றிடில் சிறுது ரும்பும்  
உலகம் படைத்தல்முதல் முத்தொழில் இயற்றும்என  
உயர்மறைகள் ஓர்அ னந்தம்  
தெளிவுறமு ழக்கஅது கேட்டுநின் திருவடித்  
தியானம் இல்லா மல்அவமே  
சிறுதெய்வ நெறிசெல்லும் மானிடப் பேய்கள்பால்  
சேராமை எற்க ருளுவாய்  
களிமருவும் இமயவரை அரையன்மகள் எனவரு  
கருணைதரு கலாப மயிலே  
கருதும்அடி யவர்இதய கமலமலர் மிசைஅருட்  
கலைகி ளரவளர் அன்னமே  
அளிநறைகொள் இதழிவனை தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
**10.** நீறணிந் தொளிர்அக்க மணிதரித் துயர்சைவ   
நெறிநின்று னக்கு ரியஓர்  
நிமலமுறும் ஐந்தெழுத் துள்நிலையு றக்கொண்டு  
நின்னடிப் பூசை செய்து  
வீறணிந் தென்றும்ஒரு தன்மைபெறு சிவஞான  
வித்தகர்ப தம்பர வும்ஓர்  
மெய்ச்செல்வ வாழ்க்கையில் விருப்பமுடை யேன்இது  
விரைந்தருள வேண்டும் அமுதே  
பேறணிந் தயன்மாலும் இந்திரனும் அறிவரிய  
பெருமையை அணிந்த அமுதே  
பிரசமலர் மகள்கலைசொல் மகள்விசய மகள்முதல்  
பெண்கள்சிரம் மேவும் மணியே  
ஆறணிந் திடுசடையர் தில்லையம் பதிமருவும்  
அண்ணலார் மகிழும் மணியே  
அகிலாண்ட மும்சரா சரமும்ஈன் றருள்பரசி  
வானந்த வல்லி உமையே.  
  
  
  
இரண்டாம் திருமுறை / Second Thirumurai  
  
##  101\. கலைமகளார் திருப்பதிகம்  
kalaimakaḷār tiruppatikam  
  
  
  
  
 அறுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** தவளமலர்க் கமலமிசை வீற்றிருக்கும் அம்மனையைச் சாந்தம் பூத்த   
குவளைமலர்க் கண்ணாளைப் பெண்ணாளும் பெண்ணமுதைக் கோதி லாத  
பவளஇதழ்ப் பசுங்கொடியை நான்முகனார் நாஓங்கும் பாவை தன்னைக்  
கவளமத கயக்கொம்பின் முலையாளைக் கலைமாதைக் கருது வோமே.  
  
**2.** சங்கம்வளர்ந் திடவளர்ந்த தமிழ்க்கொடியைச் சரச்சுவதி தன்னை அன்பர்   
துங்கமுறக் கலைபயிற்றி உணர்வளிக்கும் கலைஞானத் தோகை தன்னைத்  
திங்கணுதல் திருவைஅருட் குருவைமலர் ஓங்கியபெண் தெய்வந் தன்னைத்  
தங்கமலை முலையாளைக் கலையாளைத் தொழுதுபுகழ் சாற்று கிற்பாம்.  
  
**3.** கலைபயின்ற உளத்தினிக்குங் கரும்பினைமுக் கனியைஅருட் கடலை ஓங்கும்   
நிலைபயின்ற முனிவரரும் தொழுதேத்த நான்முகனார் நீண்ட நாவின்  
தலைபயின்ற மறைபயின்று மூவுலகும் காக்கின்ற தாயை வாகைச்  
சிலைபயின்ற நுதலாளைக் கலைவாணி அம்மையைநாம் சிந்திப் போமே.  
  
  
  
இரண்டாம் திருமுறை / Second Thirumurai  
  
##  102\. ஆனந்த களிப்பு  
āṉanta kaḷippu  
  
  
  
  
 புள்ளிருக்குவேளூர்  
  
  
 சிந்து  
  
  
 திருச்சிற்றம்பலம்  
  
  
 பல்லவி  
  
**1.** நல்ல மருந்திம் மருந்து - சுகம்   
நல்கும் வைத்திய நாத மருந்து.  
  
  
 கண்ணிகள்  
  
**2.** அருள்வடி வான மருந்து - நம்முள்   
அற்புத மாக அமர்ந்த மருந்து  
இருளற வோங்கும் மருந்து - அன்பர்க்  
கின்புரு வாக இருந்த மருந்து. - நல்ல  
  
**3.** சஞ்சலந் தீர்க்கும் மருந்து - எங்குந்   
தானோதா னாகித் தழைக்கும் மருந்து  
அஞ்சலென் றாளும் மருந்து - சச்சி  
தானந்த மாக அமர்ந்த மருந்து. - நல்ல  
  
**4.** வித்தக மான மருந்து - சதுர்   
வேத முடிவில் விளங்கு மருந்து  
தத்துவா தீத மருந்து - என்னைத்  
தானாக்கிக் கொண்ட தயாள மருந்து. - நல்ல  
  
**5.** பிறப்பை யொழிக்கு மருந்து - யார்க்கும்   
பேசப் படாத பெரிய மருந்து  
இறப்பைத் தவிர்க்கும் மருந்து - என்னுள்  
என்று மதுரித் தினிக்கு மருந்து. - நல்ல  
  
**6.** நானது வாகு மருந்து - பர   
ஞான வெளியில் நடிக்கு மருந்து  
மோந வடிவா மருந்து - சீவன்  
முத்த ருளத்தே முடிக்கு மருந்து. - நல்ல  
  
**7.** புத்தமு தாகு மருந்து - பார்த்த   
போதே பிணிகளைப் போக்கு மருந்து  
பத்த ரருந்து மருந்து - அநு  
பானமுந் தானாம் பரம மருந்து. - நல்ல  
  
**8.** மாலயன் தேடு மருந்து - முன்ன   
மார்க்கண்ட ரைக்காக்க வந்த மருந்து  
காலனைச் சாய்த்த மருந்து - தேவர்  
காணுங் கனவினுங் காணா மருந்து. - நல்ல  
  
**9.** தற்பர யோக மருந்து - உப   
சாந்த ருளத்திடைச் சார்ந்த மருந்து  
சிற்பர யோக மருந்து - உயர்  
தேவரெல் லாந்தொழுந் தெய்வ மருந்து. - நல்ல  
  
**10.** அம்பலத் தாடு மருந்து - பர   
மாநந்த வெள்ளத் தழுத்து மருந்து  
எம்பல மாகு மருந்து - வேளூர்  
என்னுந் தலத்தி லிருக்கு மருந்து. - நல்ல  
  
**11.** சேதப்ப டாத மருந்து - உண்டால்   
தேன்போ லினிக்குந் தெவிட்டா மருந்து  
பேதப்ப டாத மருந்து - மலைப்  
பெண்ணிடங் கொண்ட பெரிய மருந்து. - நல்ல  
  
**12.** ஆர்க்கு மரிதா மருந்து - தானே   
ஆதி யநாதியு மான மருந்து  
சேர்க்கும் புநித மருந்து - தன்னைத்  
தேடுவோர் தங்களை நாடு மருந்து. - நல்ல  
  
**13.** புண்ணியர்க் கான மருந்து - பரி   
பூரண மாகப் பொருந்து மருந்து  
எண்ணிய வின்ப மருந்து - எம  
தெண்ணமெல் லாமுடித் திட்ட மருந்து. - நல்ல  
  
**14.** பால்வண்ண மாகு மருந்து - அதில்   
பச்சை நிறமும் படர்ந்த மருந்து  
நூல்வண்ண நாடு மருந்து - உள்ளே  
நோக்குகின் றோர்களை நோக்கு மருந்து. - நல்ல  
  
**15.** பார்க்கப் பசிபோ மருந்து - தன்னைப்   
பாராத வர்களைச் சேரா மருந்து  
கூர்க்கத் தெரிந்த மருந்து - அநு  
கூல மருந்தென்று கொண்ட மருந்து. - நல்ல  
  
**16.** கோதிலா தோங்கு மருந்து - அன்பர்   
கொள்ளைகொண் டுண்ணக் குலாவு மருந்து  
மாதொரு பாக மருந்து - என்னை  
வாழ்வித்த என்கண் மணியா மருந்து. - நல்ல  
  
**17.** ஏக வுருவா மருந்து - மிக்க   
ஏழைக ளுக்கும் இரங்கு மருந்து  
சோகந் தவிர்க்கு மருந்து - பரஞ்  
சோதியென் றன்பர் துதிக்கு மருந்து. - நல்ல  
  
**18.** கோமளங் கூடு மருந்து - நலங்   
கொடுக்கத் துசங்கட்டிக் கொண்ட மருந்து  
நாமள வாத மருந்து - நம்மை  
நாமறி யும்படி நண்ணு மருந்து. - நல்ல  
  
**19.** செல்வந் தழைக்கு மருந்து - என்றுந்   
தீரா வினையெலாந் தீர்த்த மருந்து  
நல்வந் தனைகொள் மருந்து - பர  
நாதாந்த வீட்டினுள் நண்ணு மருந்து. - நல்ல  
  
**20.** வாய்பிடி யாத மருந்து - மத   
வாதமும் பித்தமு மாய்க்கு மருந்து  
நோய்பொடி யாக்கு மருந்து - அன்பர்  
நோக்கிய நோக்கினுள் நோக்கு மருந்து. - நல்ல  
  
**21.** பெண்ணாசை தீர்க்கு மருந்து - பொருட்   
பேராசை யெல்லாம் பிளக்கு மருந்து  
மண்ணாசை தீர்க்கு மருந்து - எல்லாம்  
வல்ல மருந்தென்று வாழ்த்து மருந்து. - நல்ல  
  
**22.** என்றுங் கெடாத மருந்து - வரும்   
எல்லாப் பிணிக்கு மிதுவே மருந்து  
துன்றுஞ் சிவோக மருந்து - நம்மைச்  
சூழ்ந்திரு மைக்குந் துணையா மருந்து. - நல்ல  
  
**23.** கண்ணொளி காட்டு மருந்து - அம்மை   
கண்டு கலந்து களிக்கு மருந்து  
விண்ணொளி யாரு மருந்து - பர  
வீடு தருங்கங்கை வேணி மருந்து. - நல்ல  
  
**24.** காயாம்பூ வண்ண மருந்து - ஒரு   
கஞ்ச மலர்மிசைக் காணு மருந்து  
தாயாங் கருணை மருந்து - சிற்  
சதாசிவ மானமெஞ் ஞாந மருந்து. - நல்ல  
  
**25.** அளவைக் கடந்த மருந்து - யார்க்கும்   
அருமை யருமை யருமை மருந்து  
உளவிற் கிடைக்கு மருந்து - ஒன்றும்  
ஒப்புயர் வில்லா துயர்ந்த மருந்து. - நல்ல  
  
**26.** தன்மய மாகு மருந்து - சிவ   
சாதனர் நெஞ்சில் தழைக்கு மருந்து  
சின்மய ஜோதி மருந்து - அட்ட  
சித்தியு முத்தியுஞ் சேர்க்கு மருந்து. - நல்ல  
  
**27.** மறந்தா லொளிக்கு மருந்து - தன்னை   
மறவா தவருள் வழங்கு மருந்து  
இறந்தா லெழுப்பு மருந்து - எனக்  
கென்றுந் துணையா யிருக்கு மருந்து. - நல்ல  
  
**28.** கரும்பி லினிக்கு மருந்து - கடுங்   
கண்டகர்க் கெல்லாங் கசக்கு மருந்து  
இரும்பைக் குழைக்கு மருந்து - பே  
ரின்ப வெள்ளத்தே யிழுக்கு மருந்து. - நல்ல  
  
**29.** அணிமணி கண்ட மருந்து - அருள்   
ஆநந்த சுத்த வகண்ட மருந்து  
பிணிதவி ரின்ப மருந்து - யார்க்கும்  
பேசா மருந்தென்று பேசு மருந்து. - நல்ல  
  
**30.** மூவர்க் கரிய மருந்து - செல்வ   
முத்துக் குமாரனை யீன்ற மருந்து  
நாவிற் கினிய மருந்து - தையல்  
நாயகி கண்டு தழுவு மருந்து.  
  
**31.** நல்ல மருந்திம் மருந்து - சுகம்   
நல்கும் வைத்திய நாத மருந்து.  
  
  
  
இரண்டாம் திருமுறை / Second Thirumurai  
  
##  103\. பாங்கியர்க் கறிவுறுத்தல்  
pāṅkiyark kaṟivuṟuttal  
  
  
  
  
 சிந்து  
  
  
 திருச்சிற்றம்பலம்  
  
**1.** அம்பலத்தில் ஆடுகின்றார் பாங்கிமா ரே - அவர்   
ஆட்டங்கண்டு நாட்டங்கொண்டேன் பாங்கிமா ரே.  
  
**2.** ஆடுகின்ற சேவடிமேற் பாங்கிமா ரே - மிக   
ஆசைகொண்டு வாடுகின்றேன் பாங்கிமா ரே.  
  
**3.** இன்பவடி வாய்ச்சபையிற் பாங்கிமா ரே - நட   
மிட்டவர்மே லிட்டம்வைத்தேன் பாங்கிமா ரே.  
  
**4.** ஈனவுடற் கிச்சைவையேன் பாங்கிமா ரே - நட   
னேசர்தமை யெய்தும்வண்ணம் பாங்கிமா ரே.  
  
**5.** உத்தமர்பொன் னம்பலத்தே பாங்கிமா ரே - இன்ப   
உருவாகி ஓங்குகின்றார் பாங்கிமா ரே.  
  
**6.** ஊனவுல கைக்கருதேன் பாங்கிமா ரே - மன்றில்   
உத்தமருக் குறவாவேன் பாங்கிமா ரே.  
  
**7.** கற்பனையெல் லாங்கடந்தார் பாங்கிமா ரே - என்றன்   
கற்பனைக்குட் படுவாரோ பாங்கிமா ரே.  
  
**8.** கண்டிலர்நான் படும்பாடு பாங்கிமா ரே - மூன்று   
கண்ணுடையா ரென்பாரையோ பாங்கிமா ரே.  
  
**9.** கன்மனமெல் லாங்கரைப்பார் பாங்கிமா ரே - மனங்   
கரையாரென் னளவிலே பாங்கிமா ரே.  
  
**10.** கள்ளமொன்று மறியேனான் பாங்கிமா ரே - என்னைக்   
கைவிடவுந் துணிவாரோ பாங்கிமா ரே.  
  
**11.** கற்பழித்துக் கலந்தாரே பாங்கிமா ரே - இன்று   
கைநழுவ விடுவாரோ பாங்கிமா ரே.  
  
**12.** கண்டவரெல் லாம்பழிக்கப் பாங்கிமா ரே - என்றன்   
கன்னியழித் தேயொளித்தார் பாங்கிமா ரே.  
  
**13.** காமனைக்கண் ணாலெரித்தார் பாங்கிமா ரே - என்றன்   
காதலைக்கண் டறிவாரோ பாங்கிமா ரே.  
  
**14.** காவலையெல் லாங்கடந்து பாங்கிமா ரே - என்னைக்   
கைகலந்த கள்ளரவர் பாங்கிமா ரே.  
  
**15.** காணவிழைந் தேனவரைப் பாங்கிமா ரே - கொண்டு   
காட்டுவாரை யறிந்திலேன் பாங்கிமா ரே.  
  
**16.** கிட்டவர வேண்டுமென்றார் பாங்கிமா ரே - நான்   
கிட்டுமுன்னே யெட்டநின்றார் பாங்கிமா ரே.  
  
**17.** கின்னரங்கே ளென்றிசைத்தார் பாங்கிமா ரே - நான்   
கேட்பதன்முன் சேட்படுத்தார் பாங்கிமா ரே.  
  
**18.** கிள்ளையைத்தூ தாவிடுத்தேன் பாங்கிமா ரே - அது   
கேட்டுவரக் காணேனையோ பாங்கிமா ரே.  
  
**19.** கீதவகை பாடிநின்றார் பாங்கிமா ரே - அது   
கேட்டுமதி மயங்கினேன் பாங்கிமா ரே.  
  
**20.** கீழ்மைகுறி யாமலென்னைப் பாங்கிமா ரே - மனக்   
கேண்மைகுறித் தாரேயன்று பாங்கிமா ரே.  
  
**21.** கீடமனை யேனெனையும் பாங்கிமா ரே - அடிக்   
கேயடிமை கொண்டாரன்று பாங்கிமா ரே.  
  
**22.** குற்றமெல்லாங் குணமாகப் பாங்கிமா ரே - கொள்ளுங்   
கொற்றவரென் கொழுநர்காண் பாங்கிமா ரே.  
  
**23.** குற்றமொன்றுஞ் செய்தறியேன் பாங்கிமா ரே - என்னைக்   
கொண்டுகுலம் பேசுவாரோ பாங்கிமா ரே.  
  
**24.** குஞ்சிதப்பொற் பாதங்கண்டாற் பாங்கிமா ரே - உள்ள   
குறையெல்லாந் தீருங்கண்டீர் பாங்கிமா ரே.  
  
**25.** கூற்றுதைத்த பாதங்கண்டீர் பாங்கிமா ரே - நங்கள்   
குடிக்கெல்லாங் குலதெய்வம் பாங்கிமா ரே.  
  
**26.** கூறரிய பதங்கண்டு பாங்கிமா ரே - களி   
கொண்டுநிற்க விழைந்தேனான் பாங்கிமா ரே.  
  
**27.** கூடல்விழைந் தேனவரைப் பாங்கிமா ரே - அது   
கூடும்வண்ணம் கூட்டிடுவீர் பாங்கிமா ரே.  
  
  
  
இரண்டாம் திருமுறை / Second Thirumurai  
  
##  104\. வெண்ணிலா  
veṇṇilā  
  
  
  
  
 சிந்து  
  
  
 திருச்சிற்றம்பலம்  
  
**1.** தன்னையறிந் தின்பமுற வெண்ணிலா வே - ஒரு   
தந்திரநீ சொல்லவேண்டும் வெண்ணிலா வே.  
  
**2.** நாதமுடி மேலிருந்த வெண்ணிலா வே - அங்கே   
நானும்வர வேண்டுகின்றேன் வெண்ணிலா வே.  
  
**3.** சச்சிதானந் தக்கடலில் வெண்ணிலா வே - நானுந்   
தாழ்ந்துவிழ வேண்டுகின்றேன் வெண்ணிலா வே.  
  
**4.** இராப்பகலில் லாவிடத்தே வெண்ணிலா வே - நானும்   
இருக்கவெண்ணி வாடுகின்றேன் வெண்ணிலா வே.  
  
**5.** தேசுநிற மாய்நிறைந்த வெண்ணிலா வே - நானுஞ்   
சிவமயம தாய்விழைந்தேன் வெண்ணிலா வே.  
  
**6.** போதநடு வூடிருந்த வெண்ணிலா வே - மலப்   
போதமற வேண்டுகின்றேன் வெண்ணிலா வே.  
  
**7.** ஆருமறி யாமலிங்கே வெண்ணிலா வே - அரு   
ளாளர்வரு வாரோசொல்லாய் வெண்ணிலா வே.  
  
**8.** அந்தரங்க சேவைசெய்ய வெண்ணிலா வே - யெங்கள்   
ஐயர்வரு வாரோசொல்லாய் வெண்ணிலா வே.  
  
**9.** வேதமுடி மேலிருந்த வெண்ணிலா வே - மல   
வேதையுள வேதுசொல்லாய் வெண்ணிலா வே.  
  
**10.** குண்டலிப்பால் நின்றிலங்கும் வெண்ணிலா வே - அந்தக்   
குண்டலிப்பால் வேண்டுகின்றேன் வெண்ணிலா வே.  
  
**11.** ஆதியந்த மென்றுரைத்தார் வெண்ணிலா வே - அந்த   
ஆதியந்த மாவதென்ன வெண்ணிலா வே.  
  
**12.** வித்திலாம லேவிளைந்த வெண்ணிலா வே - நீதான்   
விளைந்தவண்ண மேதுசொல்லாய் வெண்ணிலா வே.  
  
**13.** முப்பொருளு மொன்றதென்பார் வெண்ணிலா வே - அந்த   
மூன்றுமொன்றாய் முடிந்ததென்ன வெண்ணிலா வே.  
  
**14.** நானதுவாய் நிற்கும்வண்ணம் வெண்ணிலா வே - ஒரு   
ஞானநெறி சொல்லுகண்டாய் வெண்ணிலா வே.  
  
**15.** ஞானமய மாய்விளங்கும் வெண்ணிலா வே - என்னை   
நானறியச் சொல்லுகண்டாய் வெண்ணிலா வே.  
  
**16.** வாசிவாசி யென்றுரைத்தார் வெண்ணிலா வே - அந்த   
வாசியென்ன பேசுகண்டாய் வெண்ணிலா வே.  
  
**17.** ஐந்தலைப்பாம் பாட்டுகின்றார் வெண்ணிலா வே - அவர்   
அம்பலத்தில் நின்றதென்ன வெண்ணிலா வே.  
  
**18.** ஓரெழுத்தி லைந்துண்டென்பார் வெண்ணிலா வே - அது   
ஊமையெழுத் தாவதென்ன வெண்ணிலா வே.  
  
**19.** அம்பலத்தில் ஆடுகின்றார் வெண்ணிலா வே - அவர்   
ஆடுகின்ற வண்ணமென்ன வெண்ணிலா வே.  
  
**20.** அந்தரத்தில் ஆடுகின்றார் வெண்ணிலா வே - அவர்   
ஆடும்வகை எப்படியோ வெண்ணிலா வே.  
  
**21.** அணுவிலணு வாயிருந்தார் வெண்ணிலா வே - எங்கும்   
ஆகிநின்ற வண்ணமென்ன வெண்ணிலா வே.  
  
**22.** அண்டபகி ரண்டமெல்லாம் வெண்ணிலா வே - ஐயர்   
ஆட்டமென்று சொல்வதென்ன வெண்ணிலா வே.  
  
**23.** அம்பரத்தி லாடுகின்றார் வெண்ணிலா வே - என்னை   
ஆட்டுகின்றார் இம்பரத்தே வெண்ணிலா வே.  
  
  
  
இரண்டாம் திருமுறை / Second Thirumurai  
  
##  105\. நடேசர் கொம்மி  
naṭēsar kommi  
  
  
  
  
 சிந்து  
  
  
 திருச்சிற்றம்பலம்  
  
  
 பல்லவி  
  
**1.** கொம்மிய டிப்பெண்கள் கொம்மி யடி - இரு   
கொங்கைகு லுங்கவே கொம்மி யடி.  
  
  
 பல்லவி எடுப்பு  
  
**2.** நம்மை யாளும்பொன் னம்பல வாணனை   
நாடிக் கொம்மிய டியுங்க டி - பதம்  
பாடிக் கொம்மிய டியுங்க டி. - கொம்மி  
  
  
 கண்ணிகள்  
  
**3.** காம மகற்றிய தூய னடி - சிவ   
காம சவுந்தரி நேய னடி  
மாமறை யோதுசெவ் வாய னடி - மணி  
மன்றெனு ஞானவா காய னடி. - கொம்மி  
  
**4.** ஆனந்தத் தாண்டவ ராஜ னடி - நமை   
ஆட்கொண் டருளிய தேஜ னடி  
வானந்த மாமலை மங்கை மகிழ் - வடி  
வாளன டிமண வாள னடி. - கொம்மி  
  
**5.** கல்லைக் கனிவிக்குஞ் சுத்த னடி - முடி   
கங்கைக் கருளிய கர்த்த னடி  
தில்லைச்சி தம்பர சித்த னடி - தேவ  
சிங்கம டியுயர் தங்க மடி. - கொம்மி  
  
**6.** பெண்ணொரு பால்வைத்த மத்த னடி - சிறு   
பிள்ளைக் கறிகொண்ட பித்த னடி  
நண்ணி நமக்கரு ளத்த னடி - மிக  
நல்லன டியெல்லாம் வல்ல னடி.. - கொம்மி  
  
**7.** அம்பலத் தாடல்செய் ஐய னடி - அன்பர்   
அன்புக் கெளிதரு மெய்ய னடி  
தும்பை முடிக்கணி தூய னடி - சுயஞ்  
சோதிய டிபரஞ் சோதி யடி. - கொம்மி  
  
**8.** கொம்மிய டிப்பெண்கள் கொம்மி யடி - இரு   
கொங்கைகு லுங்கவே கொம்மி யடி.  
  
  
  
இரண்டாம் திருமுறை / Second Thirumurai  
  
##  106\. சிலதா ஸம்வாதம்  
silatā shamvātam  
  
  
  
  
 தாழிசை  
  
  
 திருச்சிற்றம்பலம்  
  
**1.** தண்மதி யொண்முகப் பெண்மணி யே - உன்னைத்   
தான்கொண்ட நாயக ராரே டி  
அண்மையிற் பொன்னணி யம்பலத் தாடல்செய்  
ஐய ரமுத ரழக ரடி.  
  
**2.** செங்கயற் கண்மட மங்கைநல் லாய் - உன்றன்   
செங்கை பிடித்தவ ராரே டி  
அங்கய லாரன்று பொன்னம்ப லத்தெங்கள்  
ஆனந்தத் தாண்டவ ராஜ னடி.  
  
**3.** கன்னற் சுவைமொழி மின்னிடை யாய் - உன்னைக்   
கன்னி யழித்தவ ராரே டி  
உன்னற் கரியபொன் னம்பலத் தாடல்செய்  
உத்தம ரானந்த சித்த ரடி.  
  
**4.** தீமையி லாதபெண் மாமயி லே - உன்னைச்   
சேர்ந்து கலந்தவ ராரே டி  
தாமமு டிக்கணிந் தம்பலத் தேயின்பத்  
தாண்டவஞ் செய்யுஞ் சதுர ரடி.  
  
**5.** அன்னந டைப்பெண்க ளாரமு தே - உன்னை   
அன்பிற் புணர்ந்தவ ராரே டி  
துன்ன லுடையின ரம்பலத் தேநின்ற  
தூய திருநட ராய ரடி.  
  
**6.** காரள கப்பெண் சிகாமணி யே - உன்றன்   
கற்பை யழித்தவ ராரே டி  
பேரள வைக்கடந் தம்பலத் தேநின்ற  
பித்தர் பரானந்த நித்த ரடி.  
  
  
  
இரண்டாம் திருமுறை / Second Thirumurai  
  
##  107\. நடேசர் கீர்த்தனை  
naṭēsar kīrttaṉai  
  
  
  
  
 சிந்து  
  
  
 பல்லவி  
  
  
 திருச்சிற்றம்பலம்  
  
**1.** தெண்டனிட்டே னென்று சொல்ல டி - சு வாமிக்குநான்   
தெண்டனிட்டே னென்று சொல்ல டி.  
  
  
 பல்லவி எடுப்பு  
  
**2.** தண்டலை விளங்குந் தில்லைத் தலத்திற்பொன் னம்பலத்தே   
கண்டவர் மயங்கவேடங் கட்டியாடு கின்றவர்க்கு தெண்ட  
  
  
 கண்ணிகள்  
  
**3.** கற்பூர வாசம்வீசும் பொற்பாந்தி ருமுகத்தே   
கனிந்தபுன் னகையாடக் கருணைக்க டைக்கணாட  
அற்பார்பொன் னம்பலத்தே ஆனந்தத் தாண்டவம்  
ஆடிக்கொண் டேயென்னை ஆட்டங்கண் டாருக்கு தெண்ட  
  
**4.** இழிந்தாலு நம்மையிங்கே யேற்றுவா ரென்றடைந்தால்   
ஏற்றுவார் போலேபின்னு மிழியவைப் பாருக்குப்  
பழந்தான் நழுவிமெல்லப் பாலில் விழுந்ததென்னப்  
பசப்பிப் பசப்பியன்பர் பண்டம் பறிப்பவர்க்குதெண்ட  
  
**5.** சுட்டதிரு நீறுபூசித் தொந்தோமென் றாடுவார்க்குத்   
தோன்றுதலை மாலையணி தோள்விளங்க வருவார்க்குப்  
பிட்டுக்காசைப் பட்டுமாறன் பிரம்படி பட்டவர்க்குப்  
பிள்ளைக்கறிக் காசைகொண்ட கள்ளத்தவ வேடருக்கு தெண்ட  
  
**6.** வாழ்ந்தாரை மேன்மேலும் வாழச்செய் பவருக்கு   
மாசுபறித் தவர்கையிற் காசுபறிக் கின்றவர்க்குத்  
தாழ்ந்தாரை யடிக்கடி தாழக்காண் பவருக்குத்  
தானாகி நானாகித் தனியேநின் றவருக்குதெண்ட  
  
**7.** ஆதியந்த நடுவில்லா ஆனந்த நாடருக்கு   
அண்டருயிர் காத்தமணி கண்டசசி கண்டருக்குச்  
சோதிமய மாய்விளங்குந் தூயவடி வாளருக்குத்  
தொண்டர்குடி கெடுக்கவே துஜங்கட்டிக் கொண்டவர்க்கு தெண்ட  
  
**8.** பாட்டுக்காசைப் பட்டுமுன்னம் பரவைதன் வாயிலிற்போய்ப்   
பண்புரைத்துத் தூதனென்றே பட்டங்கட்டிக் கொண்டவர்க்கு  
வீட்டுக்காசைப் படுவாரை வீட்டைவிட்டுத் துரத்தியே  
வேட்டாண்டி யாயுலகில் ஓட்டாண்டி யாக்குவார்க்கு தெண்ட  
  
**9.** தாய்வறிற்றிற் பிறவாது தானே முளைத்தவர்க்குச்   
சாதிகுல மறியாது தாண்டவஞ்செய் கின்றவர்க்கு  
ஏய தொழிலருளு மென்பிராண நாயகர்க்கு  
ஏமாந்த வரையெல்லாம் ஏமாத்து மீசருக்கு  
  
**10.** தெண்டனிட்டே னென்று சொல்ல டி - சு வாமிக்குநான்   
தெண்டனிட்டே னென்று சொல்ல டி.  
  
  
  
இரண்டாம் திருமுறை / Second Thirumurai  
  
##  108\. இன்னந் தயவு வரவிலையா  
iṉṉan tayavu varavilaiyā  
  
  
  
  
 சிந்து  
  
  
 திருச்சிற்றம்பலம்  
  
  
 பல்லவி  
  
**1.** இன்னந் தயவுவர விலையா - உனக்கென்மீதில்   
என்ன வர்மஞ் சொலையா.  
  
  
 கண்ணிகள்  
  
**2.** அன்னம் பாலிக்குந்தில்லைப் பொன்னம் பலத்திலாடும்   
அரசே - அரசே - அரசேயென் றலறவும் இன்னந்  
  
**3.** சின்னஞ் சிறுவயதி லென்னை யடிமைகொண்ட   
சிவமே - சிவமே - சிவமேயென் றலறவும் இன்னந்  
  
**4.** முன்னம் பிழைபொறுத்தா யின்னம் பொறாதுவிட்டால்   
முறையோ - முறையோ - முறையோவென் றலறவும் இன்னந்  
  
**5.** தன்னை யறியாவென்னை யின்ன லுறச்செய்தாயே   
தகுமோ - தகுமோ - தகுமோவென் றலறவும் இன்னந்  
  
**6.** பண்டு மகிழ்ந்தெனையாட் கொண்டு கருணைசெய்த   
பரமே - பரமே - பரமேயென் றலறவும் இன்னந்  
  
**7.** கொண்டு குலம்பேசுவா ருண்டோ வுலகிலெங்கள்   
குருவே - குருவே - குருவேயென் றலறவும்  
  
**8.** இன்னந் தயவுவர விலையா - உனக்கென்மீதில்   
என்ன வர்மஞ் சொலையா.  
  
  
  
இரண்டாம் திருமுறை / Second Thirumurai  
  
##  109\. வினா உத்தரம்  
viṉā uttaram  
  
  
  
  
 கொச்சகக் கலிப்பா  
  
  
 திருச்சிற்றம்பலம்  
  
**1.** ஆகமமு மாரணமு மரும்பொருளென் றொருங்குரைத்த   
ஏகவுரு வாகிநின்றா ரிவரார்சொல் தோழி  
மாகநதி முடிக்கணிந்து மணிமன்று ளனவரத  
நாகமணி மிளிரநட நவில்வார்காண் பெண்ணே.  
  
  
 தாழிசை  
  
**2.** அருளாலே அருளிறை அருள்கின்ற பொழுதங்   
கனுபவ மாகின்ற தென்னடி தாயே  
தெருளாலே மருளாலே தெரியாது தெரியும்  
திருநட இன்பம்என் றறியாயோ மகளே.  
  
**3.** அறிவாலே அறிவினை அறிகின்ற பொழுதங்   
கனுபவ மாகின்ற தென்னடி தாயே  
செறிவாலே பிறிவாலே தெரியாது தெரியும்  
திருவருள் உருவம்என் றறியாயோ மகளே.  
  
  
  
இரண்டாம் திருமுறை / Second Thirumurai  
  
##  110\. நற்றாய் கவன்றது  
naṟṟāy kavaṉṟatu  
  
  
  
  
 எழுசீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** திருவருட் புனிதை மகிழநின் றாடும் தில்லைமன் றழகனே என்பாள்   
மருவருட் கடலே மாணிக்க மலையே மதிச்சடை வள்ளலே என்பாள்  
இருவருக் கரிய ஒருவனே எனக்கிங் கியார்துணை நின்னலா தென்பாள்  
வெருவிஉட் குழைவாள் விழிக­ர் துளிப்பாள் வெய்துயிர்ப் பாள்என்றன் மின்னே.  
  
**2.** ஓடுவாள் தில்லைத் திருச்சிற்றம் பலம்என் றுருகுவாள் உணர்விலள் ஆகித்   
தேடுவாள் திகைப்பாள் தியங்குவாள் ஐயோ தெய்வமே தெய்வமே என்பாள்  
பாடுவாள்பதைப்பாள் பதறுவாள்நான்பெண்பாவிகாண்பாவிகாண்என்பாள்  
வாடுவாள் மயங்கி வருந்துவாள் இருந்து வல்வினை யேன்பெற்ற மகளே.  
  
**3.** உலகெலாந் தழைப்பப்பொதுவினில் ஓங்கும் ஒருதனித் தெய்வம்என்கின்றாள்   
இலகுபே ரின்ப வாரிஎன் கின்றாள் என்னுயிர்க் கிறைவன்என் கின்றாள்  
அலகிலாக் கருணை அமுதன்என் கின்றாள் அன்பர்கட்கன்பன்என் கின்றாள்  
திலகவா ணுதலாள் இவ்வணம் புலம்பித் தியக்கமுற் றழுங்குகின் றாளே.  
  
**4.** திருஎலாம்அளிக்கும்தெய்வம்என் கின்றாள் திருச்சிற்றம்பலவன்என்கின்றாள்   
உருஎலாம் உடைய ஒருவன்என் கின்றாள் உச்சிமேல் கரங்குவிக் கின்றாள்  
கருஎலாங் கடந்தாங் கவன்திரு மேனி காண்பதெந் நாள்கொல்என் கின்றாள்  
மருஎலாம்மயங்கும் மலர்க்குழல் முடியாள் வருந்துகின்றாள்என்றன் மகளே.  
  
**5.** மின்இணைச் சடில விடங்கன்என் கின்றாள் விடைக்கொடி விமலன்என் கின்றாள்   
பொன்இணை மலர்த்தாள் புனிதன்என் கின்றாள் பொதுவிலே நடிப்பன்என் கின்றாள்  
என்இணை விழிகள் அவன்திரு அழகை என்றுகொல் காண்பதென் கின்றாள்  
துன்இணை முலைகள் விம்முற இடைபோல் துவள்கின்றாள் பசியபொற் றொடியே.  
  
**6.** கருங்களிற் றுரிபோர்த் தம்பலத் தாடும் கருணைஎங் கடவுள்என் கின்றாள்   
பெருங்களி துளும்ப வடவனத் தோங்கும் பித்தரில் பித்தன்என் கின்றாள்  
ஒருங்களி மிழற்றும் குழலினார் என்போல் உறுவரோ அவனைஎன்கின்றாள்  
தருங்களி உண்டாள் போல்கின்றாள் நாணும் தவிர்க்கின்றாள் என்அருந் தவளே.  
  
**7.** மன்றிடை நடிக்கும் மணாளனை அல்லால் மதிப்பனோ பிறரைஎன்கின்றாள்   
வன்துயர் நீக்கும் அவன்திரு வடிவை மறப்பனோ கணமும்என் கின்றாள்  
ஒன்றுமில் லவன்என் றுரைக்கினும் எல்லாம் உடையவன்ஆகும்என்கின்றாள்  
பொன்றுதல் பிறழ்தல் இனியுறேன் என்றேபொற்றொடிபொங்குகின்றாளே.  
  
**8.** திருத்தகு தில்லைத் திருச்சிற்றம்பலத்தே தெய்வம்ஒன் றுண்டெமக்கென்பாள்   
பெருத்தகுங் குமப்பொற் கலசவாண் முலையார் பேசுக பலபல என்பாள்  
மருத்தகு குழலாள் மனமொழி உடலம் மற்றவும் அவன்கழற் கென்பாள்  
குருத்தகு குவளைக் கண்ணின்நீர் கொழிப்பாள் குதுகுலிப் பாள்பசுங் கொடியே.  
  
**9.** அம்பலத் தாடும் அழகனைக் காணா தருந்தவும் பொருந்துமோ என்பாள்   
கம்பமுற் றிடுவாள் கண்கள்நீர் உகுப்பாள் கைகுவிப் பாள்உளங் கனிவாள்  
வம்பணி முலைகள் இரண்டும்நோக் கிடுவாள் வள்ளலைப்பரிகிலீர் என்பாள்  
உம்பரன் தவஞ்செய் திடுமினீர் என்பாள் உயங்குவாள் மயங்குவாள் உணர்வே.  
  
  
  
இரண்டாம் திருமுறை / Second Thirumurai  
  
##  111\. சல்லாப லகரி  
sallāpa lakari  
  
  
  
  
 கலிநிலைத்துறை  
  
  
 திருச்சிற்றம்பலம்  
  
**1.** சுந்தர நீறணி சுந்தரர் நடனத் தொழில்வல்லார்   
வந்தனர் இங்கே வந்தனம் என்றேன் மாதேநீ  
மந்தணம் இதுகேள் அந்தனம் இலநம் வாழ்வெல்லாம்  
அந்தரம் என்றார் என்னடி அம்மா அவர்சூதே.  
  
**2.** நம்பல மாம்என நன்மனை புக்கார் நடராஜர்   
எம்பல மாவீர் எம்பெரு மானீ ரேஎன்றேன்  
வம்பல மடவாய் எம்முடை இன்ப வாழ்வெல்லாம்  
அம்பலம் என்றார் என்னடி அம்மா அவர்சூதே.  
  
  
  
இரண்டாம் திருமுறை / Second Thirumurai  
  
##  112\. வேட்கைக் கொத்து  
vēṭkaik kottu  
  
  
  
  
 தலைமகள் பாங்கியொடு கூறல்  
  
  
 எண்சீர்க் கழிநெடிலடிச் சந்த விருத்தம்  
  
  
 திருச்சிற்றம்பலம்  
  
**1.** விண்படைத்த பொழிற்றில்லை183 அம்பலத்தான் எவர்க்கும்   
மேலானான் அன்பருளம் மேவுநட ராஜன்  
பண்படைத்த எனைஅறியா இளம்பருவந் தனிலே  
பரிந்துவந்து மாலையிட்டான் பார்த்தறியான் மீட்டும்  
பெண்படைத்த பெண்களெல்லாம் அவமதித்தே வலது  
பேசுகின்றார் கூசுகின்றேன் பிச்சிஎனல் ஆனேன்  
கண்படைத்தும் குழியில்விழக் கணக்கும்உண்டோ அவன்றன்  
கணக்கறிந்தும் விடுவேனோ கண்டாய்என் தோழீ.  
  
**2.** சீத்தமணி அம்பலத்தான் என்பிராண நாதன்   
சிவபெருமான் எம்பெருமான் செல்வநட ராஜன்  
வாய்த்தஎன்னை அறியாத இளம்பருவந் தனிலே  
மகிழ்ந்துவந்து மாலையிட்டான் மறித்தும்முகம் பாரான்  
ஆய்த்தகலை கற்றுணர்ந்த அணங்கனையார் தமக்குள்  
ஆர்செய்த போதனையோ ஆனாலும் இதுகேள்  
காய்த்தமரம் வளையாத கணக்கும்உண்டோ அவன்றன்  
கணக்கறிந்தும் விடுவேனோ கண்டாய்என் தோழீ.  
  
**3.** என்னுயிரில் கலந்துகலந் தினிக்கின்ற பெருமான்   
என்இறைவன் பொதுவில்நடம் இயற்றும்நட ராஜன்  
தன்னைஅறி யாப்பருவத் தென்னைமணம் புரிந்தான்  
தனைஅறிந்த பருவத்தே எனைஅறிய விரும்பான்  
பின்னைஅன்றி முன்னும்ஒரு பிழைபுரிந்தேன் இல்லை  
பெண்பரிதா பங்காணல் பெருந்தகைக்கும் அழகோ  
கன்னல்என்றால் கைக்கின்ற கணக்கும்உண்டோ அவன்றன்  
கணக்கறிந்தும் விடுவேனோ கண்டாய்என் தோழீ.  
  
**4.** தெருளமுதத் தனியோகர் சிந்தையிலும் ஞானச்   
செல்வர்அறி விடத்தும்நடஞ் செய்யும்நட ராஜன்  
அருளமுதம் அளிப்பன்என்றே அன்றுமணம் புணர்ந்தான்  
அளித்தறியான் அணுத்துணையும் அனுபவித்தும் அறியேன்  
மருளுடையான் அல்லன்ஒரு வஞ்சகனும் அல்லன்  
மனம்இரக்கம் மிகஉடையான் வல்வினையேன் அளவில்  
இருளுடையார் போலிருக்கும் இயல்பென்னை அவன்றன்  
இயல்பறிந்தும் விடுவேனோ இனித்தான்என் தோழீ.  
  
**5.** சின்மயமாம் பொதுவினிலே தன்மயமாய் நின்று   
திருநடஞ்செய் பெருங்ருணைச் செல்வநட ராஜன்  
என்மயம்நான் அறியாத இளம்பருவந் தனிலே  
என்னைமணம் புரிந்தனன்ஈ தெல்லாரும் அறிவார்  
இன்மயம்இல் லாதவர்போல் இன்றுமணந் தருளான்  
இறைஅளவும் பிழைபுரிந்தேன் இல்லைஅவன் இதயம்  
கன்மயமோ அன்றுசுவைக் கனிமயமே என்னும்  
கணக்கறிந்தும் விடுவேனோ கண்டாய்என் தோழீ.  
  
**6.** என்குணத்தான் எல்லார்க்கும் இறைவன்எல்லாம் வல்லான்   
என்அகத்தும் புறத்தும்உளான் இன்பநட ராஜன்  
பெண்குணத்தை அறியாத இளம்பருவந் தனிலே  
பிச்சேற்றி மணம்புரிந்தான் பெரிதுகளித் திருந்தேன்  
வண்குணத்தால் அனுபவம்நான் அறியநின்ற பொழுதில்  
வந்தறியான் இன்பம்ஒன்றும் தந்தறியான் அவனும்  
வெண்குணத்தான் அல்லன்மிகு நல்லன்எனப் பலகால்  
விழித்தறிந்தும் விடுவேனோ விளம்பாய்என் தோழீ.  
  
**7.** பொய்யாத புகழுடையான் பொதுவில்நடம் புரிவான்   
புண்ணியர்பால் நண்ணியநற் புனிதநட ராஜன்  
கொய்யாத அரும்பனைய இளம்பருவந் தனிலே  
குறித்துமணம் புரிந்தனன்நான் மறித்தும்வரக் காணேன்  
செய்யாத செய்கைஒன்றும் செய்தறியேன் சிறிதும்  
திருவுளமே அறியும்மற்றென் ஒருஉளத்தின் செயல்கள்  
நையாத என்றன்உயிர் நாதன்அருட் பெருமை  
நானறிந்தும் விடுவேனோ நவிலாய்என் தோழீ.  
  
**8.** கண்ணனையான் என்னுயிரில் கலந்துநின்ற கணவன்   
கணக்கறிவான் பிணக்கறியான் கருணைநட ராஜன்  
தண்ணனையாம் இளம்பருவந் தன்னில்எனைத் தனித்துத்  
தானேவந் தருள்புரிந்து தனிமாலை புனைந்தான்  
பெண்ணனையார் கண்டபடி பேசவும்நான் கூசாப்  
பெருமையொடும் இருந்தேன்என் அருமைஎலாம் அறிந்தான்  
உண்ணனையா வகைவரவு தாழ்த்தனன்இன் றவன்றன்  
உளம்அறிந்தும் விடுவேனோ உரையாய்என் தோழீ.  
  
**9.** ஊன்மறந்த உயிரகத்தே ஒளிநிறைந்த ஒருவன்   
உலகமெலாம் உடையவன்என் னுடையநட ராஜன்  
பான்மறந்த சிறியஇனம் பருவமதின் மாலைப்  
பரிந்தணிந்தான் தெரிந்ததனிப் பருவமிதிற் பரியான்  
தான்மறந்தான் எனினும்இங்கு நான்மறக்க மாட்டேன்  
தவத்தேறி அவத்திழியச் சம்மதமும் வருமோ  
கோன்மறந்த குடியேபோல் மிடியேன்நான் அவன்றன்  
குணம்அறிந்தும் விடுவேனோ கூறாய்என் தோழீ.  
  
**10.** தனித்தபர நாதமுடித் தலத்தின்மிசைத் தலத்தே   
தலைவரெலாம் வணங்கநின்ற தலைவன்நட ராசன்  
இனித்தசுகம் அறிந்துகொளா இளம்பருவந் தனிலே  
என்புருவ நடுஇருந்தான் பின்புகண்டேன் இல்லை  
அனித்தம்இலா இச்சரிதம் யார்க்குரைப்பேன் அந்தோ  
அவன்அறிவான் நான்அறிவேன் அயலறிவார் உளரோ  
துனித்தநிலை விடுத்தொருகால் சுத்தநிலை அதனில்  
சுகங்கண்டும் விடுவேனோ சொல்லாய்என் தோழீ.  
  
  
  
  * * * *  
  
  * 183\. இறுக்கம் இரத்தின முதலியார்க்கு 26-11-1866 இல் வரைந்த திருமுகத்தில் 'விண்படைத்த பொழிற்றில்லை அம்பலத்தான் எவர்க்கு மேலானா னன்பருள மேவு நடராஜன் எனல் வேண்டும் ' என வள்ளற்பெருமான் திருத்தமொன்றை அருளியுள்ளார். திரு அருட்பா உரைநடைப்பகுதி, ஊரன் அடிகள் பதிப்பு பக்கம், 399 காண்க. எனினும் 1867 தொ. வே. முதற் பதிப்பில் ' விண்படைத்த புகழ்த்தில்லை ' என்றே அச்சாகியுள்ளது. பின்வந்த பதிப்புகளிலும் அவ்வாறே. ஆ. பா. மட்டும் பெருமானின் திருத்தத்தைப் பின்பற்றி ' விண் படைத்த பொழிற்றில்லை ' எனப் பதிப்பித்துள்ளார்.  
  
இரண்டாம் திருமுறை / Second Thirumurai  
  
##  113\. தலைமகளின் முன்ன முடிபு  
talaimakaḷiṉ muṉṉa muṭipu  
  
  
  
  
 எண்சீர்க் கழிநெடிலடி ஆசிரிய விருத்தம்  
  
  
 திருச்சிற்றம்பலம்  
  
**1.** வெறுத்துரைத்தேன் பிழைகளெலாம் பொறுத்தருளல் வேண்டும்   
விளங்கறிவுக் கறிவாகி மெய்ப்பொதுவில் நடிப்போய்  
கறுத்துரைத்தார் தமக்கும்அருள் கனிந்துரைக்கும் பெரிய  
கருணைநெடுங் கடலேமுக் கண்ணோங்கு கரும்பே  
மறுத்துரைப்ப தெவன்அருள்நீ வழங்குகினும் அன்றி  
மறுத்திடினும் உன்னையலால் மற்றொருசார் பறியேன்  
செறுத்துரைத்த உரைகளெலாம் திருவருளே என்று  
சிந்திப்ப தல்லாமல் செய்வகைஒன் றிலனே.  
  
**2.** மிகுத்துரைத்தேன் பிழைகளெலாம் சகித்தருளல் வேண்டும்   
மெய்யறிவின் புருவாகி வியன்பொதுவில் நடிப்போய்  
தொகுத்துரைத்த மறைகளும்பின் விரித்துரைத்தும் காணாத்  
துரியநடு வேஇருந்த பெரியபரம் பொருளே  
பகுத்துரைத்த பயன்உரைக்கோர் பொருளாகி விளங்கும்  
பரஞ்சுடரே பரம்பரனே பசுபதியே அடியேன்  
வகுத்துரைப்ப தெவன்அருள்நீ வழங்குகினும் அன்றி  
மறுத்திடினும் உன்னையலால் மற்றொருசார் பிலனே.  
  
**3.** முன்னவனே சிறியேன்நான் சிறிதும்அறி யாதே   
முனிந்துரைத்த பிழைபொறுத்துக் கனிந்தருளல் வேண்டும்  
என்னவனே என்துணையே என்உறவே என்னை  
ஈன்றவனே என்தாயே என்குருவே எனது  
மன்னவனே என்னுடைய வாழ்முதலே என்கண்  
மாமணியே மணிமிடற்றோர் மாணிக்க மலையே  
அன்னவனே அம்பலத்துள் ஆடுகின்ற அமுதே  
ஆறணிந்த சடையாய்யான் வேறுதுணை இலனே.  
  
**4.** சினந்துரைத்தேன் பிழைகளெலாம் மனம்பொறுத்தல் வேண்டும்   
தீனதயா நிதியேமெய்ஞ் ஞானசபா பதியே  
புனைந்துரைப்பார் அகத்தொன்றும் புறத்தொன்றும் நினைத்தே  
பொய்யுலகர் ஆங்கவர்போல் புனைந்துரைத்தேன் அலன்நான்  
இனந்திருந்தி எனையாட்கொண் டென்னுள்அமர்ந் தெனைத்தான்  
எவ்வுலகும் தொழநிலைமேல் ஏற்றியசற் குருவே  
கனந்தருசிற் சுகஅமுதம் களித்தளித்த நிறைவே  
கருணைநடத் தரசேஎன் கண்ணிலங்கு மணியே.  
  
**5.** ஊடுதற்கோர் இடங்காணேன் உவக்கும்இடம் உளதோ   
உன்னிடமும் என்னிடமும் ஓர்இடம்ஆ தலினால்  
வாடுதற்கு நேர்ந்திடிலோ மாட்டாமை யாலும்  
மனம்பிடியா மையினாலும் சினந்துரைத்தேன் சிலவே  
கூடுதற்கு வல்லவன்நீ கூட்டிஎனைக் கொண்டே  
குலம்பேச வேண்டாம்என் குறிப்பனைத்தும் அறிந்தாய்  
நாடுதற்கிங் கென்னாலே முடியாது நீயே  
நாடுவித்துக் கொண்டருள்வாய் ஞானசபா பதியே.  
  
**6.** என்னுளம்நீ கலந்துகொண்டாய் உன்னுளம்நான் கலந்தேன்   
என்செயல்உன் செயல்உன்றன் இருஞ்செயல்என் செயலே  
பின்னுளநான் பிதற்றல்எலாம் வேறுகுறித் தெனைநீ  
பிழைஏற்ற நினைத்திடிலோ பெருவழக்கிட் டிடுவேன்  
அன்னையினும் தயவுடையாய் அப்பன்எனக் கானாய்  
அன்றியும்என் ஆருயிருக் காருயிராய் நிறைந்தாய்  
மன்னுமணிப் பொதுநடஞ்செய் மன்னவனே கருணை  
மாநிதியே எனக்கருள்வாய் மனக்கலக்கந் தவிர்த்தே.  
  
**7.** எணங்குறியேன் இயல்குறியேன் ஏதுநினை யாதே   
என்பாட்டுக் கிருந்தேன்இங் கெனைவலிந்து நீயே  
மணங்குறித்துக் கொண்டாய்நீ கொண்டதுதொட் டெனது  
மனம்வேறு பட்டதிலை மாட்டாமை யாலே  
கணங்குறித்துச் சிலபுகன்றேன் புகன்றமொழி எனது  
கருத்தில்இலை உன்னுடைய கருத்தில்உண்டோ உண்டேல்  
குணங்குறிப்பான் குற்றம்ஒன்றுங் குறியான்என் றறவோர்  
கூறிடும்அவ் வார்த்தைஇன்று மாறிடுமே அரசே.  
  
**8.** மனம்பிடியா மையினாலோ மாட்டாமை யாலோ   
மறதியினா லோஎனது வருத்தமத னாலோ  
தினம்பிடியா மயக்காலோ திகைப்பாலோ பிறர்மேல்  
சினத்தாலோ எதனாலோ சிலபுகன்றேன் இதனைச்  
சினம்பிடியாத் தேவர்திரு வுளம்பிடியா தெனவே  
சிந்தைகளித் திருக்கின்றேன் திருவுளத்தை அறியேன்  
இனம்பிடியா மையும்உண்டோ உண்டெனில்அன் புடையார்  
ஏசல்புகழ் பேசல்என இயம்புதல்என் உலகே.  
  
**9.** நாயகரே உமதுவசம் நான்இருக்கின் றதுபோல்   
நாடியதத் துவத்தோழி நங்கையர்என் வசத்தே  
மேயவர்ஆ காமையினால் அவர்மேல்அங் கெழுந்த  
வெகுளியினால் சிலபுகன்றேன் வேறுநினைத் தறியேன்  
தூயவரே வெறுப்புவரில் விதிவெறுக்க என்றார்  
சூழவிதித் தாரைவெறுத் திடுதல்அவர் துணிவே  
தீயவர்ஆ யினும்குற்றம் குறியாது புகன்றால்  
தீமொழிஅன் றெனத்தேவர் செப்பியதும் உளதே.  
  
**10.** குற்றம்ஒரு சிறிதெனினும் குறித்தறியேன் வேறோர்   
குறைஅதனால் சிலபுகன்றேன் குறித்தறியேன் மீட்டும்  
சற்றுமனம் வேறுபட்ட தில்லைகண்டீர் எனது  
சாமிஉம்மேல் ஆணைஒரு சதுரும்நினைத் தறியேன்  
பெற்றவளும் உற்றவரும் சுற்றமும்நீர் என்றே  
பிடித்திருக்கின் றேன்பிறிதோர் வெடிப்பும்உரைத் தறியேன்  
இற்றைதொடுத் தென்அளவில் வேறுநினை யாதீர்  
என்னுடைய நாயகரே என்ஆசை இதுவே.  
  
  
  
None  
  
